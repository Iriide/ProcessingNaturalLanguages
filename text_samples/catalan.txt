Declaració Universal de Drets Humans
PREÀMBUL
Considerant que el reconeixement de la dignitat inherent i dels drets iguals i inalienables de tots els membres de la família humana és el fonament de la llibertat, la justícia i la pau en el món,

Considerant que el desconeixement i el menyspreu dels drets humans han originat actes de barbàrie que han ultratjat la consciència de la humanitat; i que s'ha proclamat com l'aspiració més elevada de tothom l'adveniment d'un món on els éssers humans, deslliurats del temor i la misèria, puguin gaudir de llibertat d'expressió i de creença,

Considerant que és essencial que els drets humans siguin protegits per un règim de dret per tal que les persones no es vegin forçades, com a últim recurs, a la rebel_lió contra la tirania i l'opressió,

Considerant també que és essencial de promoure el desenvolupament de relacions amistoses entre les nacions,

Considerant que els pobles de les Nacions Unides han ratificat en la Carta llur fe en els drets humans fonamentals, en la dignitat i el valor de la persona humana i en la igualtat de dret d'homes i dones; i que han decidit de promoure el progrés social i millorar el nivell de vida dins d'una llibertat més àmplia,

Considerant que els Estats membres s'han compromès a assegurar, en cooperació amb l'Organització de les Nacions Unides, el respecte universal i efectiu dels drets humans i les llibertats fonamentals,

Considerant que una concepció comuna d'aquests drets i llibertats és de la més gran importància per al ple compliment d'aquest compromís,

L'Assemblea General

Proclama aquesta Declaració Universal de Drets Humans com l'ideal comú a assolir per a tots els pobles i nacions amb el fi que cada persona i cada institució, inspirant-se constantment en aquesta Declaració, promoguin, mitjançant I'ensenyament i l'educació, el respecte a aquests drets i llibertats i assegurin, amb mesures progressives nacionals i internacionals, el seu reconeixement i aplicació universals i efectius, tant entre els pobles dels Estats membres com entre els dels territoris sota llur jurisdicció.

Tots els éssers humans neixen lliures i iguals en dignitat i en drets. Són dotats de raó i de consciència, i han de comportar-se fraternalment els uns amb els altres.

Tothom té tots els drets i llibertats proclamats en aquesta Declaració, sense cap distinció de raça, color, sexe, llengua, religió, opinió política o de qualsevol altra mena, origen nacional o social, fortuna, naixement o altra condició.

A més, no es farà cap distinció basada en l'estatut polític, jurídic o internacional del país o del territori al qual pertanyi una persona, tant si és independent com si està sota administració fiduciària, si no és autònom, o està sota qualsevol altra limitació de sobirania.

Tota persona té dret a la vida, a la llibertat i a la seva seguretat.

Ningú no serà sotmès a esclavitud o servitud: I'esclavitud i el tràfic d'esclaus són prohibits en totes llurs formes.

Ningú no serà sotmès a tortures ni a penes o tractes cruels, inhumans o degradants.

Tota persona té el dret arreu al reconeixement de la seva personalitat jurídica.

Tots són iguals davant la llei i tenen dret, sense cap distinció, a igual protecció per la llei. Tots tenen dret a igual protecció contra qualsevol discriminació que violi aquesta Declaració i contra qualsevol incitació a una tal discriminació.

Tota persona té dret a un recurs efectiu prop dels tribunals nacionals competents que l'empari contra actes que violin els seus drets fonamentals reconeguts per la constitució o per la llei.

Ningú no serà detingut, pres o desterrat arbitràriament.

Tota persona té dret, en condicions de plena igualtat, a ser escoltada públicament i amb justícia per un tribunal independent i imparcial, per a la determinacio dels seus drets i obligacions o per a l'examen de qualsevol acusació contra ella en matèria penal.

Tots els acusats d'un delicte tenen el dret que hom presumeixi la seva innocència fins que no es provi la seva culpabilitat segons la llei en un judici públic, en què hom li hagi assegurat totes les garanties necessàries per a la seva defensa.
Ningú no serà condemnat per actes o omissions que en el moment que varen ésser comesos no eren delictius segons el dret nacional o internacional. Tampoc no s'imposarà cap pena superior a l'aplicable en el moment de cometre el delicte.
Ningú no serà objecte d'intromissions arbitràries en la seva vida privada, la seva família, el seu domicili o la seva correspondència, ni d'atacs al seu honor i reputació. Tothom té dret a la protecció de la llei contra tals intromissions o atacs.

Tota persona té dret a circular lliurement i a triar la seva residència dins les fronteres de cada Estat.
Tota persona té dret o sortir de qualsevol país, àdhuc el propi, i a retornar-hi.
En cas de persecució, tota persona té dret a cercar asil en altres països i a beneficiar-se'n.
Aquest dret no podrà ser invocat contra una persecució veritablement originada per delictes comuns o per actes oposats als objectius i principis de les Nacions Unides.
Tota persona té dret a una nacionalitat.
Ningú no serà privat arbitràriament de la seva nacionalitat, ni del dret de canviar de nacionalitat.
Els homes i les dones, a partir de l'edat núbil, tenen dret, sense cap restricció per motius de raça, nacionalitat o religió, a casar-se i a fundar una família. Gaudiran de drets iguals pel que fa al casament, durant el matrimoni i en la seva dissolució.
Nomes es realitzarà el casament amb el lliure i ple consentiment dels futurs esposos.
La família és l'element natural i fonamental de la societat i té dret a la protecció de la societat i de l'Estat.
Tota persona té dret a la propietat, individualment i col_lectiva.
Ningú no serà privat arbitràriament de la seva propietat.
Tota persona té dret a la llibertat de pensament, de consciència i de religió; aquest dret inclou la llibertat de canviar de religió o de creença, i la llibertat, individualment o col lectivament, en públic o en privat, de manifestar la seva religió o creença per mitjà de l'ensenyament, la pràctica, el culte i l'observança.

Tota persona té dret a la llibertat d'opinió i d'expressió; aquest dret inclou el de no ser molestat a causa de les pròpies opinions i el de cercar, rebre i difondre les informacions i les idees per qualsevol mitjà i sense límit de fronteres.

Tota persona té dret a la llibertat de reunió i d'associació pacífiques.
Ningú no pot ser obligat a pertànyer a una associació.
Tota persona té dret a participar en el govern del seu país, directament o per mitjà de representants lliurement elegits.
Tota persona té dret, en condicions d'igualtat, a accedir a les funcions públiques del seu país.
La voluntat del poble és el fonament de l'autoritat de l'Estat; aquesta voluntat ha d'expressar-se mitjançant eleccions autèntiques, que hauran de fer-se periòdicament per sufragi universal i igual i per vot secret o per altre procediment equivalent que garanteixi la llibertat del vot.
Tota persona, com a membre de la societat, té dret a la seguretat social i a obtenir, mitjançant l'esforç nacional i la cooperació internacional, segons l'organització i els recursos de cada país, la satisfacció dels drets econòmics, socials i culturals indispensables per a la seva dignitat i el lliure desenvolupament de la seva personalitat.

Tota persona té dret al treball, a la lliure elecció de la seva ocupació, a condicions equitatives i satisfactòries de treball, i a la protecció contra l'atur.
Tota persona, sense cap discriminació, té dret a salari igual per igual treball.
Tothom que treballa té dret a una remuneració equitativa i satisfactòria que asseguri per a ell i la seva família una existència conforme a la dignitat humana, completada, si cal, amb altres mitjans de protecció social.
Tothom té dret a constituir sindicats per a la defensa dels seus interessos i a afiliar-s'hi.
Tota persona té dret al descans i al lleure i, particularment, a una limitació raonable de la jornada de treball i a vacances periòdiques pagades.

Tota persona té dret a un nivell de vida que asseguri, per a ell i la seva família, la salut i el benestar, especialment quant a alimentació, vestir, habitatge, assistència mèdica i als serveis socials necessaris; també té dret a la seguretat en cas d'atur, malaltia, incapacitat, viduïtat, vellesa o altra manca de mitjans de subsistència independent de la seva voluntat.
La maternitat i la infantesa tenen dret a una cura i a una assistència especials. Tots els infants, nascuts d'un matrimoni o fora d'un matrimoni, gaudeixen d'igual protecció social.
Tota persona té dret a l'educació. L'educació serà gratuïta, si més no, en la instrucció elemental i fonamental. La instrucció elemental serà obligatòria. L'ensenyament tècnic i professional es posarà a l'abast de tothom, i l'accés a l'ensenyament superior serà igual per a tots en funció dels mèrits respectius.
L'educació tendirà al ple desenvolupament de la personalitat humana i a l'enfortiment del respecte als drets humans i a les llibertats fonamentals; promourà la comprensió, la tolerància i l'amistat entre totes les nacions i grups ètnics o religiosos, i fomentarà les activitats de les Nacions Unides per al manteniment de la pau.
El pare i la mare tenen dret preferent d'escollir la mena d'educació que serà donada als seus fills.
Tota persona té dret a participar lliurement en la vida cultural de la comunitat, a gaudir de les arts i a participar i beneficiar-se del progrés científic.
Tota persona té dret a la protecció dels interessos morals i materials derivats de les produccions científiques, literàries o artístiques de què sigui autor.
Tota persona té dret a un ordre social i internacional en què els drets i llibertats proclamats en aquesta Declaració puguin ser plenament efectius.

Tota persona té deures envers la comunitat, ja que només en aquesta li és possible el lliure i ple desenvolupament de la seva personalitat.
En l'exercici dels drets i les llibertats, tothom estarà sotmès només a les limitacions establertes per la llei i únicament amb la finalitat d'assegurar el reconeixement i el respecte deguts als drets i llibertats dels altres i de complir les justes exigències de la moral, de l'ordre públic i del benestar general en una societat democràtica.
Aquests drets i llibertats mai no podran ser exercits en oposició als objectius i principis de les Nacions Unides.
Res en aquesta Declaració no podrà interpretar-se en el sentit que doni cap dret a un Estat, a un grup o a una persona a emprendre activitats o a realitzar actes que tendeixin a la supressió de qualsevol dels drets i llibertats que s'hi enuncien.
La història de la ciència de la computació antecedeix a la invenció del computador digital modern. Abans de la dècada de 1920, el terme computador es referia a un ésser humà que realitzava càlculs.[7] Els primers fonaments del que es convertiria en ciències de la computació són anteriors a la invenció de la computadora digital moderna. Es tractava de màquines per al càlcul de les tasques numèriques fixes, com l'àbac, que han existit des de l'antiguitat, ajudant en càlculs tals com la multiplicació i la divisió. A més, els algorismes per realitzar càlculs han existit des de l'antiguitat, fins i tot abans que es creessin equips de computació sofisticats. Els antics sánscritos tractadistes Shulba Sutras, o "Regles de la corda", és un llibre d'algorismes escrits en 800 a. C. per a la construcció d'objectes geomètrics com a altars utilitzant una clavilla i corda, un precursor del camp modern de la geometria computacional.

Blaise Pascal va dissenyar i va construir la primera calculadora mecànica de treball, la Pascalina, l'any 1642.[8] El 1673 Gottfried Leibniz va crear una calculadora mecànica digital, anomenada el 'Stepped Reckoner'. Ell pot ser considerat el primer computòleg i teòric de la informació, entre altres raons, perquè va ser el primer en documentar el sistema numèric binari.[9] El 1820, Charles Xavier Thomas de Satisfer va llançar la calculadora mecànica industrial quan va llançar el seu simplificat aritmòmetre, que va ser la primera màquina de calcular prou robusta i fiable per ser utilitzada diàriament en un entorn industrial.[10] Charles Babbage va iniciar el disseny de la primera calculadora automàtica mecànica, la seva màquina diferencial, el 1822, que finalment li va donar la idea de la primera calculadora mecànica programable, la seva màquina analítica. Ell va començar a desenvolupar aquesta màquina el 1834 i "en menys de dos anys havia esbossat moltes de les característiques més destacades del modern equip.[11] Un pas fonamental va ser l'adopció d'un sistema de targetes perforades derivat del teler de Jacquard" fent-ho infinitament programable.[12][13] El 1843, durant la traducció d'un article francès sobre la màquina analítica, Ada Lovelace va escriure, en una de les moltes notes que inclou l'article, un algorisme per calcular els nombres de Bernoulli, que és considerat com el primer programa d'ordinador.[14] Al voltant de 1885, Herman Hollerith va inventar la màquina tabuladora, que usava targetes perforades per processar informació estadística; finalment, la seva companyia es va convertir en part d'IBM. El 1937, cent anys després del somni impossible de Babbage, Howard Aiken i d'altres, per desenvolupar la calculadora programable gegant d'IBM, l'ASCC/Harvard Mark I, es van basar en la màquina analítica de Babbage, que al seu torn utilitza les targetes perforades i una unitat central de càlcul.[15] Quan es va acabar de construir la màquina, algunes persones ho van aclamar com "el somni de Babbage fet realitat".[16]

Durant la dècada de 1940, conforme es desenvolupaven les noves i més poderoses màquines per computar, el terme computador es va començar a utilitzar per referir-se a les màquines i ja no als seus antecessors humans.[17] Quan es va fer evident que les computadores no solament podrien utilitzar-se per realitzar càlculs matemàtics, el camp de les ciències de la computació es va ampliar per estudiar còmput en general. Les ciències de la computació van començar a establir-se com una disciplina acadèmica diferent de les altres en la dècada de 1950 i principis de 1960.[18] Llavors va sorgir el primer programa de grau universitari del món, el Cambridge Diploma in Computer Science, del Cambridge Computer Lab (Departament de Ciències de la Computació) de la Universitat de Cambridge, el 1953. El primer programa de grau universitari en ciències de la computació als Estats Units es va formar a la Universitat de Purdue el 1962.[19] Des que es disposa d'ordinadors pràctics, moltes aplicacions de les ciències de la computació s'han convertit en diferents àrees d'estudi en els seus propis termes.

Encara que inicialment molts van creure que era impossible que les computadores en si mateixes podrien constituir en realitat un camp científic d'estudi, a final dels anys cinquanta es va anar tornant gradualment acceptat aquest fet entre la població acadèmica.[20][21] És la marca IBM la que va formar part de la revolució de les ciències de la computació durant aquest temps. IBM (abreujament de International Business Machines) va llançar l'IBM 704 i més tard les computadores d'IBM 709 que van ser àmpliament utilitzades durant el període d'exploració d'aquest tipus de dispositius.[22][23] "No obstant això, el treball amb les IBM [computadores] va ser frustrant ... si haguessis perdut tant com una lletra en una instrucció, el programa xocaria, i vostè hauria de començar tot el procés una altra vegada". A finals dels cinquanta, les disciplines de les ciències de la computació estaven en les seves etapes de desenvolupament més primordials, i tals qüestions eren comunes.

La disciplina científica de les ciències de la computació neix a principis de 1940 amb la confluència de la teoria d'algorismes, lògica matemàtica i la invenció del programa emmagatzemat en una computadora electrònica.[24] Exemples d'això són els treballs d'Alan Turing, Alonzo Church i Kurt Gödel el 1930 sobre els algorismes i el seu treball en sistemes de regles (vegeu Càlcul Lambda, Màquina de Turing i Problemes Indecidibles), els algorismes creats per Augusta Ada seixanta anys abans, la computadora analògica construïda per Vannevar Bush el 1920 i les computadores elèctriques construïdes per Howard Aiken i Konrad Zuse el 1930. Els escrits de John Von Neumann van donar una profunditat intel·lectual considerable a aquesta disciplina emergent a mitjan dècada dels 40.

Durant 1960, hi havia suficientment cos de coneixement per justificar la creació de departaments acadèmics i programes de grau universitari per a aquesta disciplina.[24] IBM és reconeguda com la marca que va formar part de la revolució de les ciències de la computació durant aquest temps. IBM (abreujament de International Business Machines) va llançar la IBM 704 i més tard la IBM 709 computadores, que van anar àmpliament utilitzades durant el període d'exploració d'aquest tipus de dispositius.[25][26] "No obstant això, el treball amb la IBM [equip] era frustrant ... si t'equivoques en una lletra d'alguna instrucció, el programa s'arruïnaria, i s'hauria de començar tot el procés una altra vegada". Durant la dècada de 1950, la disciplina de les ciències de la computació estava en la seva etapa de desenvolupament, i aquests problemes eren comuns.
El temps ha donat millores significatives en la capacitat d'ús i l'eficàcia de la tecnologia de la computació. La societat moderna ha presenciat un canvi significatiu en els usuaris de la tecnologia de còmput, de ser utilitzada únicament per experts, professionals i científics, ha passat a ser utilitzada per una base d'usuaris que és gairebé omnipresent a la teoria amb la qual es va desenvolupar i funciona aquest tipus de tecnologia. Inicialment, les computadores eren bastant costoses, i era necessari un cert grau d'ajuda humana per a l'ús eficient - ajuda d'operadors de computadores professionals. Com que l'adopció d'equip es va fer més generalitzada i assequible, es necessitava menys assistència humana en l'ús comú.
L'Olimpíada d'escacs de 2004, organitzada per la FIDE, fou la 36a edició oficial de les olimpíades d'escacs. Es va disputar a Calvià, Mallorca, entre el 14 d'octubre i el 31 d'octubre. Va consistir en un torneig obert i un de femení, a més d'altres diversos esdeveniments.

La competició
Els dos torneigs foren arbitrats per l'àrbitre internacional Ignatius Leong. Els torneigs es jugaren a 14 rondes, per sistema suís. Les partides tenien un ritme de joc de 90 minuts, més 30 segons addicionals per cada moviment.

Torneig obert
Hi participaren 129 equips, en representació de 125 països. Espanya, com a entitat organitzadora, va participar amb tres equips, i també hi hague un equip de l'Associació Internacional d'escacs a cegues i de l'Associació Internacional pels discapacitats físics. Els matxs es disputaven a quatre taulers.

Ucraïna, comandada pel GM Vassili Ivantxuk (en aquell moment el setè millor jugador del món segons la classificació Elo, i que va aconseguir nou punts i mig sobre tretze partides), Serguei Kariakin (qui, amb només catorze anys, i com a segon suplent, va guanyar sis partides de les set que va disputar, entaulant només contra l'estatunnidenc Gregory Kaidanov), va aconseguir tots els punts als tres primers matxs, guanyant Rússia 2½-1½ a la quarta ronda, i va continuar liderant la classificació fins al final, assolint així la medalla d'or. La medalla d'argent fou pels russos, que eren els campions regnants, i tenien el millor seed, ja que tenien quatre dels nou millors jugadors de la competició.

Armènia, un dels quatre equips que va aconseguir empatar amb Ucraïna el seu matx individual, va quedar en tercera posició final, assolint la medalla de bronze, igualment com a l'edició precedent, guiada des del segon tauler per Levon Aronian (qui no va perdre cap partida), i pel seu tercer tauler, Rafael Vaganian (que va acabar en torneig amb vuit punts i mig sobre 11). Després de ser derrotada per Rússia, Armènia va aconseguir derrotar Geòrgia a la darrera ronda per 3½-½, empatant així amb Rússia a 36,5 punts, però classificant-se tercera per bucholz.

Cuba i Bulgària, respectivament divuitena i vintena segons el seed inicial, varen reeixir a finalitzar entre els deu primers, mercès a les prestacions, respectivament, dels GM Lazaro Bruzon (8 punts d'11 al segon tauler) i Kiril Gueorguiev (8 punts de 13 al primer tauler, inclosa una victòria a la darrera ronda contra Anand, el jugador amb més alt Elo al començament del torneig); França i Anglaterra no varen complir les expectatives, i foren finalment vint-i-tresena i trentena, malgrat que eren la dotzena i la vuitena per seed.

Classificació per equips
Els primers tres equips classificats varen rebre les medalles absolutes, i també en reberen els primers tres de cada grup d'equips en ordre de seed; els guanyadors de les medalles absolutes estaven exclosos d'aquesta segona classificació.
La Terra és el tercer planeta del sistema solar segons la seva proximitat al Sol i l'únic astre que se sap que té vida. Un 29% de la seva superfície és coberta per terra en forma de continents i illes i un 71% per aigua, la major part de la qual es troba als mars i els oceans, que formen la hidrosfera conjuntament amb els llacs, els rius i altres masses d'aigua dolça. Gran part de les regions polars està coberta de gel. La capa exterior de la Terra es divideix en nombroses plaques tectòniques rígides que es mouen per la superfície al llarg de períodes de molts milions d'anys. El seu interior roman actiu, amb un nucli intern sòlid, un nucli extern líquid que genera el camp magnètic de la Terra i un mantell convectiu que impulsa la tectònica de plaques.

L'atmosfera de la Terra es compon majoritàriament de nitrogen i oxigen. L'energia solar incideix amb més intensitat a les regions tropicals que a les polars i és redistribuïda per la circulació atmosfèrica i oceànica. El vapor d'aigua té una presència important a l'atmosfera, on forma núvols que cobreixen la majoria del planeta. Els gasos amb efecte d'hivernacle, com el diòxid de carboni, atrapen una part de l'energia solar prop de la superfície. El clima de cada regió ve determinat per la latitud, el terreny i l'altitud, així com les eventuals masses d'aigua pròximes i els seus corrents. Els fenòmens meteorològics extrems, incloent-hi els ciclons tropicals, les tronades i les onades de calor, poden afectar gairebé totes les contrades del món i tenen un impacte significatiu sobre els organismes que habiten la Terra.

La Terra, un el·lipsoide d'aproximadament 40.000 km de circumferència, és el planeta més dens del sistema solar, així com el més gros i massiu dels planetes tel·lúrics. Orbitant a uns vuit minuts llum del Sol, triga un any (aproximadament 365,25 dies) a completar una revolució al voltant de l'astre rei.

El planeta es va formar fa aproximadament 4.600 milions d'anys, i hi va aparèixer vida al cap de 1.000 milions d'anys. La biosfera de la Terra ha alterat significativament l'atmosfera i altres condicions abiòtiques, permetent la proliferació d'organismes aeròbics i la formació de la capa d'ozó que, juntament amb el camp magnètic terrestre, bloqueja la radiació solar perjudicial. Les propietats físiques de la Terra, així com la seva història geològica i òrbita, han permès que la vida persisteixi durant aquest període. S'espera que el planeta pugui tenir vida durant com a mínim 500 milions d'anys més.

La Terra interacciona amb altres objectes de l'espai, especialment el Sol i la Lluna. Actualment, la Terra completa una òrbita al voltant del Sol un cop cada 366,26 vegades que gira sobre el seu propi eix, que és equivalent a 365,26 dies solars o un any sideri. L'eix de rotació de la Terra està inclinat 23,4° respecte a la perpendicular del pla orbital, produint variacions estacionals a la superfície del planeta amb un període d'un any tropical (365,24 dies solars). L'únic satèl·lit natural de la Terra, la Lluna, que va començar a girar al seu voltant fa uns 4.530 milions d'anys, crea les marees, n'estabilitza la inclinació axial i alenteix gradualment la rotació del planeta. Fa entre 3.800 i 4.100 milions d'anys, nombrosos impactes d'asteroide durant el Gran Bombardeig Tardà van provocar canvis significatius a l'ambient de la superfície.

Tant els recursos minerals del planeta, com els productes de la biosfera, contribueixen recursos que s'utilitzen per alimentar la població mundial. Aquests habitants s'agrupen en uns 200 estats independents, que interaccionen per mitjà de diplomàcia, comerç i accions militars. Les cultures humanes han desenvolupat visions molt diverses del planeta, incloent-hi personificacions com una deïtat, una creença en una Terra plana o com al centre de l'Univers.

Composició i estructura
Article principal: Ciències de la Terra
La Terra és un planeta terrestre, la qual cosa significa que és un cos rocós, en lloc d'un gegant gasós com Júpiter. És el més gran dels quatre planetes terrestres del sistema solar en mida i massa. D'aquests quatre planetes, la Terra també té la densitat més gran, la gravetat superficial més alta, el camp magnètic més fort i la rotació més ràpida. També és l'únic planeta terrestre amb tectònica de plaques activa.
L'interior de la Terra, com el de tots els planetes terrestres, es divideix en capes segons les seves propietats químiques o físiques. Tanmateix, al contrari que la resta de planetes terrestres, té un nucli intern i extern distingits. La capa exterior de la Terra és una escorça de silicats, damunt d'un mantell sòlid altament viscós. L'escorça està separada del mantell per la discontinuïtat de Mohorovičić, i el gruix de l'escorça varia de mitjana: 6 km sota els oceans i 30-50 km als continents. L'escorça i la part freda, rígida i superior del mantell superior es coneix col·lectivament com a litosfera. A sota de la litosfera hi ha l'astenosfera, una capa de viscositat relativament baixa. A sota el mantell, hi ha un nucli extern líquid extremadament poc viscós al damunt d'un nucli intern sòlid. El nucli intern pot girar a una velocitat angular lleugerament més alta que la resta del planeta, avançant de 0,1 a 0,5° cada any.
L'escalfor interna de la Terra prové d'una combinació d'escalfor residual de l'acreció planetària (un 20%) i escalfor produïda per mitjà de radioactivitat (80%). Els principals isòtops que produeixen escalfor són el potassi 40, urani 238, urani 235, i tori 232. Al centre del planeta, la temperatura pot ser de 7.000 K i la pressió pot arribar a 360 GPa. Com que gran part de l'escalfor prové de radioactivitat, els científics creuen que al principi de la història de la Terra, abans que els isòtops amb períodes de semidesintegració curts s'haguessin esgotat, la producció d'escalfor de la Terra hauria estat molt més gran. Aquesta producció d'escalfor addicional, dues vegades l'actual fa 3.000 milions d'anys, hauria augmentat la temperatura de la Terra, incrementant els ritmes de tectònica de plaques, permetent la producció de roques ígnies com les komatites que no es formen avui en dia.
L'abundància d'aigua a la superfície de la Terra és una característica única que distingeix el «planeta blau» de la resta del sistema solar. La hidrosfera de la Terra consisteix en els oceans, que tècnicament conté totes les altres superfícies del món, incloent-hi mars interiors, llacs, rius, i aigües subterrànies d'una profunditat de fins a 2.000 m. La posició sota l'aigua més profunda és la fossa Challenger de la fossa de les Mariannes a l'oceà Pacífic amb una profunditat de 10.911,4 m.

La massa dels oceans és d'aproximadament 1,35×1018 tones, o 1/4400 de la massa total de la Terra. Els oceans cobreixen una àrea de 3,618×108 km² amb una profunditat mitjana de 3.682 m, resultant en un volum estimat d'1,332×109 km³. Si tota la terra de la Terra s'expandís uniformement, l'aigua pujaria a una altitud de més de 2,7 km. Un 97,5% de l'aigua de la terra és salada, mentre que el 2,5% restant és aigua dolça. Gran part de l'aigua dolça, un 68,7%, és actualment gel.

La salinitat mitjana dels oceans de la Terra és d'uns 35 grams de sal per quilogram d'aigua de mar (35‰). La major part d'aquesta sal es va alliberar durant activitat volcànica de roques ígnies fredes. Els oceans són també una reserva de gasos atmosfèrics dissolts, que són essencials per a la supervivència de moltes formes de vida aquàtiques. L'aigua de mar té una influència important en el clima mundial, ja que els oceans actuen com a focus calòric. Les variacions en la distribució de temperatura oceànica poden causar variacions climàtiques importants, com El Niño.
El període de rotació de la Terra en relació al Sol —el seu dia solar mitjà— és de 86.400 segons de temps solar mitjà (86.400,0025 segons del SI). Com que el dia solar de la Terra és lleugerament més llarg que durant el segle xix a causa de l'acceleració de la marea, cada dia és entre 0 i 2 mil·lisegons del SI més llarg.

El període de rotació de la Terra en relació a les estrelles fixes, anomenat dia estel·lar per l'International Earth Rotation and Reference Systems Service (IERS), és de 86164,098903691 segons de tems solar mitjà, o 23h 56m 4,098903691s. El període de rotació de la Terra en relació a l'equinocci vernal, anomenat incorrectament dia sideral, és de 86164,09053083288 segons de temps solar mitjà (UT1) (23h 56m 4,09053083288s). Per tant el dia sideral és més curt que el dia estel·lar per uns 8,4 ms. La longitud del dia solar mitjà en segons del SI és disponible a l'IERS per als períodes 1623-2005 i 1962-2005.

A part de meteors a l'atmosfera i satèl·lits en òrbita baixa, el moviment aparent dels cossos celestes vistos des de la Terra és cap a l'oest, a una velocitat de 15°/h = 15'/min. Per a cossos propers a l'equador celeste, això és l'equivalent a un diàmetre aparent del Sol o la Lluna cada dos minuts; des de la superfície del planeta, les mides aparents del Sol i la Lluna són aproximadament les mateixes.
La Terra gira al voltant del Sol a una distància mitjana d'uns 150 milions de quilòmetres cada 365,2564 dies solars mitjans, o un any sideri. Des de la Terra, això provoca un moviment aparent del Sol cap a l'est respecte les estrelles a un ritme d'aproximadament 1°/dia, o un diàmetre del Sol o la Lluna cada 12 hores. A causa d'aquest moviment, de mitjana la Terra tarda 24 hores —un dia solar— en completar una rotació sencera sobre el seu eix fins que el Sol torna al meridià. La velocitat orbital de la Terra mitjana és d'uns 29,8 km/s (104.000 km/h), que és prou ràpid per a cobrir el diàmetre del planeta (d'uns 12.600 km) en set minuts, i la distància amb la Lluna (384.000 km) en quatre hores.

La Lluna gira amb la Terra al voltant d'un baricentre comú cada 27,32 dies en relació a les estrelles del fons. Quan es combina amb la revolució comuna del sistema Terra-Lluna al voltant del Sol, el període del mes sinòdic (de lluna nova a lluna nova), és de 29,53 dies. Vist des del pol nord celeste, el moviment de la Terra, la Lluna, i les seves rotacions axials són totes antihoraris. Vist des d'un punt de vista damunt dels pols nord del Sol i la Terra, la Terra gira en un sentit antihorari al voltant del Sol. Els plans orbitals i axials no estan precisament alineats; la inclinació axial de la Terra és d'uns 23,4 graus respecte a la perpendicular al pla Terra-Sol, i el pla Terra-Lluna està inclinat uns 5 graus respecte al pla Terra-Sol. Sense aquesta inclinació, hi hauria un eclipsi cada dues setmanes, alternant entre eclipsis de Lluna i eclipsis de Sol.

L'esfera de Hill, o esfera d'influència gravitacional, de la Terra té un radi d'aproximadament 1,5 Gm (o 1.500.000 quilòmetres). L'afeli és un 103,4% de la distància al periheli. La radiació al periheli és un 106,9% l'energia de l'afeli. Aquesta és la distància màxima a la qual la influència gravitacional de la Terra és superior a la del Sol i altres planetes. Els objectes han d'orbitar la Terra dins d'aquest radi, o acabaran atrapats per la pertorbació gravitacional del Sol.

Il·lustració de la Via Làctia, mostrant la posició del Sol
La Terra, juntament amb el sistema solar, es troba a la galàxia de la Via Làctia, orbitant a uns 28.000 anys llum del centre de la galàxia. Actualment es troba a uns 20 anys llum damunt del pla equatorial de la galàxia al Braç d'Orió.
A causa de la inclinació de l'eix de la Terra, la quantitat de llum solar que arriba a un punt determinat de la superfície varia al llarg de l'any. Això provoca canvis estacionals al clima; l'estiu a l'hemisferi nord ocorre quan el pol nord apunta cap al Sol, i l'hivern quan apunta cal a la direcció oposada. Durant l'estiu, el dia dura més i el Sol puja més al cel. A l'hivern, el clima esdevé generalment més fred i els dies més curts. Per sobre del Cercle Àrtic, es produeix un cas extrem en el qual no hi ha llum del dia durant una part de l'any. A l'hemisferi nord la situació és exactament oposada, amb el Pol Sud orientat cap a la direcció oposada del pol nord.

La Terra i la Lluna vistes des de Mart, fotografiades pel Mars Reconnaissance Orbiter. Des de l'espai, es pot observar com la Terra té fases similars a les de la Lluna.
Per convenció astronòmica, les quatre estacions es determinen pels solsticis —els punts de l'òrbita amb més inclinació axial respecte al Sol — i els equinoccis, quan la direcció de la inclinació i la direcció del Sol són perpendiculars. A l'hemisferi nord, el solstici d'hivern ocorre el 21 de desembre, el solstici d'estiu proper al 21 de juny, l'equinocci de primavera cap al 20 de març i l'equinocci de tardor cap al 23 de setembre. A l'hemisferi sud, la situació és oposada, amb els solsticis d'estiu i hivern intercanviats i les dates de l'equinocci de primavera i tardor intercanviades.

L'angle d'inclinació de la Terra és relativament estable al llarg de grans períodes. Tanmateix, la inclinació pateix nutació; un moviment lleuger, irregular, amb un període principal de 18,6 anys. L'orientació (en lloc de l'angle) de l'eix de la Terra també canvia al llarg del temps, precessant un cercle sencer en cicles de 25.800 anys; aquesta precessió és el motiu de la diferència entre un any sideral i un any tropical. Ambdós moviments són provocats per l'atracció variable del Sol i la Terra al bony equatorial de la Terra. Des del punt de vista de la Terra, els pols també migren uns quants metres a la superfície. Aquest moviment polar té components múltiples i cíclics, anomenats col·lectivament moviments quasiperiòdics. A part d'un component anual a aquest moviment, hi ha un cicle de 14 mesos anomenat moviment de Chandler. La velocitat rotacional de la Terra també varia en un fenomen conegut com a variació de la longitud del dia.

En èpoques modernes, el periheli de la Terra es produeix al voltant del 3 de gener, i l'afeli al voltant del 4 de juliol. Aquestes dates canvien amb el temps a causa de la precessió i altres factors orbitals, que segueixen patrons cíclics coneguts com a cicles de Milanković. La canviant distància entre la Terra i el Sol provoca un augment d'un 6,9% en energia solar que arriba a la Terra al periheli en relació a l'afeli. Com que l'hemisferi sud està inclinat cap al Sol quan la Terra està més propera al Sol, l'hemisferi sud rep lleugerament més energia del Sol que l'hemisferi nord al llarg de l'any. Aquest efecte és molt menys significatiu que l'energia total per culpa de la inclinació axial, i la major part d'aquesta energia és absorbida per la proporció superior d'aigua a l'hemisferi sud.
La Terra té un satèl·lit natural, la Lluna, que orbita al voltant de la Terra cada 27 1/3 dies. Així que hi ha un moviment de la Lluna respecte al Sol i les estrelles fixes a una velocitat d'aproximadament 12 °/dia, és a dir un diàmetre de la Lluna cada hora, en la direcció oposada al de la rotació diària del cel.

Vist des del pol nord de la Terra, el moviment de la Terra, i la Lluna així com els seus moviments de rotació són tots directes (en sentit contrari a les agulles del rellotge).

El pla de l'equador i el pla de l'eclíptica formen un angle d'uns 23,5 graus. Això causa les estacions en la Terra. El pla de l'òrbita de la Lluna està inclinat aproximadament 5 graus respecte a l'eclíptica. Si no fos així, hi hauria un eclipsi de Sol i un de Lluna tots els mesos.

La Lluna té un quart del diàmetre de la Terra. Quan comparem aquesta relació planeta-satèl·lit amb les de la resta de planetes del sistema solar, veiem que no n'hi ha cap que tingui un satèl·lit tan gran en relació a la mida del planeta, excepte el sistema Plutó-Caront.

L'atracció gravitatòria entre la Terra i la Lluna causa les marees a la Terra. El mateix efecte a la Lluna fa que el seu període de rotació sigui igual que el període orbital. Com a resultat, la Lluna sempre presenta la mateixa cara a la Terra. En el seu moviment al voltant de la Terra diferents fraccions de la Lluna són il·luminades pel Sol, presentant un cicle complet de fases lunars.

A causa de l'acceleració de les marees, la Lluna s'allunya a raó de 38 mm per any. Al llarg dels mil·lennis, aquestes petites modificacions juntament amb l'allargament del dia terrestre en 23 µs per any, van sumant canvis significatius. Durant el període Devonià, per exemple, (fa aproximadament 410 milions d'anys) un any tenia 400 dies, essent cada un de 21,8 hores.

La Lluna pot causar una variació moderada del clima terrestre. Les simulacions per ordinador mostren que la força d'atracció de la Lluna cap a la protuberància equatorial de la Terra causen una estabilització de la inclinació de l'eix de rotació, produint una variació moderada del clima. Sense aquesta estabilització alguns científics pensen que l'eix de rotació podria ser caòticament inestable, com pareix ocórrer en el planeta Mart. Si l'eix de rotació de la Terra s'acostés a l'eclíptica, la variació estacional del clima seria summament severa. Un pol apuntaria directament cap al Sol durant estiu i mentre per a l'altre seria nit permanent en hivern. Els científics que han estudiat l'efecte pensen que això causaria la desaparició de la vida, afectant animals i plantes grans.

La Lluna vista des de la Terra, té la mateixa grandària angular que el Sol (el Sol és 400 vegades més gran, però està 400 vegades més lluny que la Lluna). Açò permet que hi hagi eclipsis de sol totals.
L'origen de la Lluna és desconegut, però la hipòtesi més acceptada actualment és que es va formar per la col·lisió d'un protoplaneta de la grandària de Mart quan la Terra era jove. Aquesta hipòtesi explica la relativa manca de ferro i d'elements volàtils a la Lluna, i el fet que la seva composició sigui molt semblant a la de l'escorça terrestre.

La Terra té com a mínim dos asteroides coorbitals, l'asteroide (3753) Cruithne i el 2002 AA29.
Un planeta capaç de sostenir la vida és anomenat habitable, fins i tot si no se n'hi ha originat. La Terra té els requisits per a les condicions d'aigua líquida, un ambient en què molècules orgàniques complexes es poden assemblar, i suficient energia per sostenir el metabolisme dels éssers vius. La distància de la Terra al Sol, així com la seva excentricitat orbital, velocitat de rotació, inclinació axial, història geològica, atmosfera sostinguda i camp magnètic protector contribueixen a les condicions necessàries per originar i sostenir la vida en el planeta.
De vegades es diu que les formes del planeta formen una «biosfera». Es creu que la biosfera va començar a evolucionar fa uns 3.500 milions d'anys. La biosfera es divideix en diversos biomes, habitades per plantes i animals similars. A la Terra, els biomes se separen principalment per diferències en latitud, altitud sobre el nivell del mar i humitat. Als biomes terrestres que es troben dins dels cercles àrtic o antàrtic, a grans altituds o àrees àrides no hi abunda massa la vida; el pic de diversitat d'espècies es troba a terres baixes humides a latituds equatorials.

La Hipòtesi Gaia o teoria de Gaia és un model científic de la biosfera terrestre formulat pel biòleg James Lovelock, que suggereix que la vida sobre la Terra organitza les condicions climàtiques per a afavorir el seu propi desenvolupament.
La terra proveeix de recursos que són explotables per humans per als seus propòsits. Alguns d'aquests són no renovables, com els combustibles fòssils, que són difícils de recuperar a petita escala.

De l'escorça terrestre s'exploten grans dipòsits de combustibles fòssils tals com el carbó, el petroli, el gas natural i hidrat de metà. Aquests dipòsits són emprats pels éssers humans tant per a la producció d'energia com a matèria primera per a la producció química. Les menes, cossos minerals, també s'han anat formant a la Terra mitjançant el procés anomenat mena gènesi, resultant de l'erosió i la tectònica de plaques. Aquests cossos formen fonts concentrades de diversos metalls i altres elements químics útils.

La biosfera de la Terra produeix molts recursos útils per als humans, incloent-hi (però lluny de limitar-se a això) menjar, fusta, medicaments, oxigen i el reciclatge de diversos residus orgànics. Els ecosistemes terrestres depenen de la fertilitat de la terra i de l'aigua dolça, mentre que els ecosistemes oceànics dels nutrients dissolts provinents de la terra. Els humans també fan servir l'àrea de la terra fent servir materials de construcció per edificar habitatges.
La Terra és la llar d'aproximadament 7.500.000.000 de persones al gener del 2018, però les estimacions indiquen que la població mundial arribarà a 9.200 milions el 2050, amb un major creixement de la població localitzat als països en vies de desenvolupament. La densitat de població varia considerablement entre les diferents regions del planeta, que està dividit en 5 continents -Àfrica, Amèrica, Àsia, Europa i Oceania- i 2 pols: l'Àrtic i l'Antàrtic (que rodeja el Pol Sud i és considerat per alguns exploradors, com l'últim continent descobert -com és el cas de Charles Wilkes el 1838; encara que pocs més ho van fer fins després de la Segona Guerra Mundial-). Cal remarcar que la densitat de població és més gran al continent asiàtic. A més, s'estima que a partir del 2020, aproximadament el 60% de la població mundial viurà en zones urbanes.

S'estima que només una vuitena part de la superfície de la Terra és adequada perquè hi puguin viure els éssers humans. Tres quartes parts de la Terra estan cobertes per oceans, i la meitat de la superfície de terra és o bé deserta (14%), muntanyes altes (27%), o altres terrenys no adequats. L'assentament humà permanent més al nord és Alert, a Ellesmere de Nunavut (Canadà). (82° 28′ N). El que es troba més al sud és l'estació Amundsen-Scott a l'Antàrtida, gairebé exactament al Pol Sud (90°S).

Els estats sobirans independents reclamen gairebé tota la superfície de terra del planeta, excepte algunes parts de l'Antàrtida i la terra de Bir Tawil entre Egipte i Sudan. El 2022 hi ha més de 200 estats sobirans, incloent-hi els 193 membres de les Nacions Unides. A part, hi ha una seixantena territoris dependents, i una sèrie d'àrees autònomes, territoris sota disputa, i altres entitats. Històricament, la Terra mai ha tingut un govern sobirà amb autoritat sobre tot el planeta, tot i que algunes nacions han intentat tenir el domini del món i han fracassat.

Les Nacions Unides són una organització internacional que es va crear amb l'objectiu d'intervenir en les disputes entre nacions, intentant evitar un conflicte armat. Tanmateix, no és un govern mundial. Les Nacions Unides són principalment un fòrum per a diplomàcia internacional i llei internacional. Si hi ha consens entre els membres, té un mecanisme per a intervenció armada.

El primer humà a entrar en òrbita a la Terra va ser Iuri Gagarin el 12 d'abril de 1961. En total, unes 400 persones han visitat l'espai exterior i han arribat a l'òrbita de la Terra a data del 2004 i, d'aquestes 400, dotze han caminat a la Lluna. Normalment els únics humans a l'espai són els que es troben a l'Estació Espacial Internacional. La tripulació de l'estació, de sis persones, se substitueix típicament cada sis mesos. Els humans que han arribat més lluny de la Terra són la tripulació de l'Apollo 13 del 1970, que van arribar a 400.171 km.

Origen
La formació del planeta Terra està datada en 4,54·109 anys. El seu origen com a planeta ha de trobar-se lligat a l'origen i formació de la resta dels planetes del sistema solar. Bàsicament, i donant tan sols unes breus pinzellades sobre aquesta qüestió, direm que s'han proposat fonamentalment dues teories al respecte:

Teories catastrofistes (origen calent): Els planetes es varen formar a partir d'una «llengua» de material solar (gasos incandescents) produïda a conseqüència del pas d'altra estrella per les proximitats del Sol. Un posterior refredament d'aquest material va permetre als planetes així formats passar primerament per una etapa líquida, i finalment per una etapa sòlida. Aquest pas intermedi (etapa líquida) hauria permès una decantació (separació dels materials per densitat) dels elements en capes concèntriques, com està comprovat que passa a la Terra. La calor interna de la Terra, segons està teoria, provindria de l'energia original. La forma de fus que té la distribució dels planetes del sistema solar, sembla un argument a favor d'una «llengua» inicial de material com a origen dels planetes; però, per altra banda, no hi ha una plena justificació per a no considerar altres possibilitats admetent la hipòtesi del pas d'altra estrella (per exemple: que el material solar inicial s'haguera dispersat a l'espai en comptes de donar lloc als planetes). Aquestes teories es consideren actualment descartades.
Teoria de la nebulosa primitiva (origen fred): És la teoria més acceptada actualment (inicialment proposada per Kant i Laplace). Aquesta teoria considera que el Sol i els planetes es varen formar a partir d'una nebulosa original per concentració de la matèria freda que la formava. Pel que fa al Sol, la mateixa energia gravitacional és la que va donar lloc al començament de les reaccions nuclears de fusió. Els planetes es varen formar a partir de protoplanetes (semblants a meteorits) per un procés de creixement per atracció gravitatòria i xocs (procés d'acreció). Durant aquest procés, la temperatura dels planetes hauria arribat als 8.000-10.000 °C, i hauria permès la fusió dels elements i la separació en capes concèntriques en funció de les seves densitats. El posterior refredament hauria solidificat la part externa aïllant l'interior de pèrdues energètiques (la calor interna tindria un origen primordial).
Punt de vista cultural
La primera fotografia feta per astronautes d'una «sortida de la Terra», de l'Apollo 8.
Contràriament a la resta dels planetes del sistema solar, la humanitat no va començar a veure la Terra com a objecte en moviment al voltant del Sol fins al segle xvi. La Terra s'ha personificat sovint com a deïtat, particularment deessa. En moltes cultures la deessa mare també es representa com a deessa de la fertilitat. Els mites de la creació en moltes religions inclouen la creació de la Terra per una deïtat sobrenatural o deïtats.

Al passat, hi havia creença en una Terra plana, però va quedar obsolet amb el concepte d'una Terra esfèrica a causa d'observacions i circumnavegació. La perspectiva humana sobre la Terra ha canviat amb el vol espacial, i la biosfera es veu actualment des d'una perspectiva integrada globalment. Això es reflecteix en un moviment ecologista que està preocupat en els efectes de la humanitat sobre el planeta.
Joan Carles I, Rei d’Espanya, a tots els qui vegeu i entengueu aquesta Constitució.
Sapigueu: que les Corts han aprovat la Constitució següent i el poble espanyol l’ha
ratificat.
PREÀMBUL
La Nació espanyola, amb el desig d'establir la justícia, la llibertat i la seguretat i de
promoure el bé de tots els qui la integren, en ús de la seva sobirania, proclama la
voluntat de:
Garantir la convivència democràtica dins la Constitució i les lleis de conformitat amb un
ordre econòmic i social just.
Consolidar un Estat de Dret que asseguri l'imperi de la llei com a expressió de la voluntat
popular.
Protegir tots els espanyols i els pobles d'Espanya en l'exercici dels drets humans, les
seves cultures i tradicions, llengües i institucions.
Promoure el progrés de la cultura i de l'economia per tal d'assegurar a tothom una
qualitat de vida digna.
Establir una societat democràtica avançada, i
Col·laborar a l'enfortiment d'unes relacions pacífiques i de cooperació eficaç entre tots
els pobles de la Terra.
En conseqüència, les Corts aproven i el poble espanyol ratifica la següent
CONSTITUCIÓ
TÍTOL PRELIMINAR
Article 1.
1. Espanya es constitueix en un Estat social i democràtic de Dret, que propugna com a
valors superiors del seu ordenament jurídic la llibertat, la justícia, la igualtat i el pluralisme
polític.
2. La sobirania nacional resideix en el poble espanyol, del qual emanen els poders de
l'Estat.
CONSTITUCIÓN ESPAÑOLA
– 73 –
3. La forma política de l'Estat espanyol és la Monarquia parlamentària.
Article 2.
La Constitució es fonamenta en la indissoluble unitat de la nació espanyola, pàtria
comuna i indivisible de tots els espanyols, i reconeix i garanteix el dret a l'autonomia de les
nacionalitats i de les regions que la integren i la solidaritat entre totes elles.
Article 3.
1. El castellà és la llengua espanyola oficial de l'Estat. Tots els espanyols tenen el deure
de conèixer-la i el dret d'usar-la.
2. Les altres llengües espanyoles seran també oficials en les respectives Comunitats
Autònomes d'acord amb els seus Estatuts.
3. La riquesa de les diferents modalitats lingüístiques d'Espanya és un patrimoni cultural
que serà objecte d'especial respecte i protecció.
Article 4.
1. La bandera d'Espanya és formada per tres franges horitzontals, vermella, groga i
vermella; la groga és de doble amplada que la de cadascuna de les vermelles.
2. Els Estatuts podran reconèixer banderes i ensenyes pròpies de les Comunitats
Autònomes. Aquestes s'utilitzaran juntament amb la bandera d'Espanya en els edificis
públics i en els actes oficials.
Article 5.
La capital de l'Estat és la vila de Madrid.
Article 6.
Els partits polítics expressen el pluralisme polític, concorren a la formació i a la
manifestació de la voluntat popular i són instrument fonamental per a la participació política.
Podran ser creats i exerciran la seva activitat lliurement dins el respecte a la Constitució i a la
Llei. L'estructura interna i el funcionament hauran de ser democràtics.
Article 7.
Els sindicats de treballadors i les associacions empresarials contribueixen a la defensa i
a la promoció dels interessos econòmics i socials que els són propis. Podran ser creats i
exerciran la seva activitat lliurement dins el respecte a la Constitució i a la llei. L'estructura
interna i el funcionament hauran de ser democràtics.
Article 8.
1. Les Forces Armades, constituïdes per l'Exèrcit de Terra, l'Armada i l'Exèrcit de l'Aire,
tenen com a missió garantir la sobirania i la independència d'Espanya, defensar-ne la
integritat territorial i l'ordenament constitucional.
2. Una llei orgànica regularà les bases de l'organització militar de conformitat amb els
principis de la present Constitució.
Article 9.
1. Els ciutadans i els poders públics resten subjectes a la Constitució i a la resta de
l'ordenament jurídic.
2. Correspon als poders públics de promoure les condicions per tal que la llibertat i la
igualtat de l'individu i dels grups en els quals s'integra siguin reals i efectives; remoure els
obstacles que n'impedeixin o en dificultin la plenitud i facilitar la participació de tots els
ciutadans en la vida política, econòmica, cultural i social.
3. La Constitució garanteix el principi de legalitat, la jerarquia normativa, la publicitat de
les normes, la irretroactivitat de les disposicions sancionadores no favorables o restrictives
CONSTITUCIÓN ESPAÑOLA
§ 3 Constitució Espanyola
– 74 –
de drets individuals, la seguretat jurídica, la responsabilitat i la interdicció de l'arbitrarietat
dels poders públics.
TÍTOL I
Dels drets i dels deures fonamentals
Article 10.
1. La dignitat de la persona, els drets inviolables que li són inherents, el lliure
desenvolupament de la personalitat, el respecte a la llei i als drets dels altres són fonament
de l'ordre polític i de la pau social.
2. Les normes relatives als drets fonamentals i a les llibertats que la Constitució
reconegui s'interpretaran de conformitat amb la Declaració Universal de Drets Humans i els
Tractats i els Acords Internacionals sobre aquestes matèries ratificats per Espanya.
CAPÍTOL I
Dels espanyols i dels estrangers
Article 11.
1. La nacionalitat espanyola s'adquireix, es conserva i es perd d'acord amb el que la llei
estableix.
2. Cap espanyol d'origen no podrà ser privat de la seva nacionalitat.
3. L'Estat podrà concertar tractats de doble nacionalitat amb els països iberoamericans o
amb aquells que hagin tingut o tinguin una vinculació particular amb Espanya. En aquests
països, encara que no reconeguin als seus ciutadans un dret recíproc, els espanyols podran
naturalitzar-s'hi sense perdre la nacionalitat d'origen.
Article 12.
Els espanyols són majors d'edat als divuit anys.
Article 13.
1. Els estrangers gaudiran a Espanya de les llibertats públiques que garanteix el Títol
present en els termes que estableixin els tractats i la llei.
2. Només els espanyols seran titulars dels drets reconeguts en l'article 23, llevat d'allò
que, amb criteris de reciprocitat, fos establert per tractat o per llei per al dret de sufragi actiu i
passiu en les eleccions municipals.
3. L'extradició només es concedirà en compliment d'un tractat o de la llei, d'acord amb el
principi de reciprocitat. Resten exclosos de l'extradició els delictes polítics. No seran
considerats com a tals els actes de terrorisme.
4. La llei establirà la forma en què els ciutadans d'altres països i els apàtrides podran
gaudir del dret d'asil a Espanya.
CAPÍTOL II
Drets i llibertats
Article 14.
Els espanyols són iguals davant la llei, sense que pugui prevaler cap discriminació per
raó de naixença, raça, sexe, religió, opinió o qualsevol altra condició o circumstància
personal o social.
CONSTITUCIÓN ESPAÑOLA
§ 3 Constitució Espanyola
– 75 –
Secció 1a. Dels drets fonamentals i de les llibertats públiques
Article 15.
Tothom té dret a la vida i a la integritat física i moral, sense que, en cap cas, ningú no
pugui ser sotmès a tortura ni a penes o tractes inhumans o degradants. Resta abolida la
pena de mort, llevat d'allò que puguin disposar les lleis penals militars per a temps de guerra.
Article 16.
1. Es garanteix la llibertat ideològica, religiosa i de culte dels individus i de les comunitats
sense cap més limitació, quan siguin manifestats, que la necessària per al manteniment de
l'ordre públic protegit per la llei.
2. Ningú podrà ser obligat a declarar quant a la seva ideologia, religió o creences.
3. Cap confessió tindrà caràcter estatal. Els poders públics tindran en compte les
creences religioses de la societat espanyola i mantindran les consegüents relacions de
cooperació amb l'Església Catòlica i les altres confessions.
Article 17.
1. Tota persona té dret a la llibertat i a la seguretat. Ningú podrà ser privat de la seva
llibertat, sinó amb l'observança del que estableix aquest article i en els casos i en la forma
previstos en la llei.
2. La detenció preventiva no podrà durar més temps del que sigui estrictament necessari
per a fer les indagacions per tal d'aclarir els fets i, en qualsevol cas, dins el termini màxim de
setanta-dues hores, el detingut haurà de ser posat en llibertat o a disposició de l'autoritat
judicial.
3. Tota persona detinguda ha de ser informada immediatament i de manera que li sigui
comprensible, dels seus drets i de les raons de la detenció, i no podrà ser obligada a
declarar. Es garanteix l'assistència d'advocat al detingut en les diligències policials i judicials,
en la forma que la llei estableixi.
4. La llei regularà un procediment d'«habeas corpus» per tal de posar immediatament a
disposició judicial tota persona detinguda il·legalment. També es determinarà per llei el
termini màxim de durada de la presó provisional.
Article 18.
1. Es garanteix el dret a l'honor, a la intimitat personal i familiar i a la pròpia imatge.
2. El domicili és inviolable. No s'hi podrà entrar ni fer-hi cap escorcoll sense el
consentiment del titular o sense resolució judicial, llevat del cas de delicte flagrant.
3. Es garanteix el secret de les comunicacions i, especialment, de les postals,
telegràfiques i telefòniques, excepte en cas de resolució judicial.
4. La llei limitarà l'ús de la informàtica per tal de garantir l'honor i la intimitat personal i
familiar dels ciutadans i el ple exercici dels seus drets.
Article 19.
Els espanyols tenen dret a elegir lliurement la residència i a circular pel territori nacional.
Tenen també dret a entrar i sortir lliurement d'Espanya en la forma que la llei estableixi.
Aquest dret no podrà ser limitat per motius polítics o ideològics.
Article 20.
1. Es reconeixen i es protegeixen els drets:
a) A expressar i difondre lliurement els pensaments, les idees i les opinions mitjançant la
paraula, l'escriptura o qualsevol altre mitjà de reproducció.
b) A la producció i a la creació literària, artística, científica i tècnica.
c) A la llibertat de càtedra.
CONSTITUCIÓN ESPAÑOLA
§ 3 Constitució Espanyola
– 76 –
d) A comunicar o a rebre lliurement informació veraç per qualsevol mitjà de difusió. La llei
regularà el dret a la clàusula de consciència i al secret professional en l'exercici d'aquestes
llibertats.
2. L'exercici d'aquests drets no pot ser restringit per mitjà de cap tipus de censura prèvia.
3. La llei regularà l'organització i el control parlamentari dels mitjans de comunicació
social que depenguin de l'Estat o de qualsevol entitat pública i garantirà l'accés a aquests
mitjans dels grups socials i polítics significatius, respectant el pluralisme de la societat i de
les diferents llengües d'Espanya.
4. Aquestes llibertats tenen el límit en el respecte als drets reconeguts en aquest Títol, en
els preceptes de les lleis que el desenvolupen i, especialment, en el dret a l'honor, a la
intimitat, a la imatge pròpia i a la protecció de la joventut i de la infància.
5. Només podrà acordar-se el segrest de publicacions, gravacions i altres mitjans
d'informació en virtut de resolució judicial.
Article 21.
1. Es reconeix el dret de reunió pacífica i sense armes. Per a l'exercici d'aquest dret no
caldrà autorització prèvia.
2. En els casos de reunions en llocs de trànsit públic i de manifestacions caldrà
comunicar-ho prèviament a l'autoritat, la qual només podrà prohibir-les quan hi hagi motius
fonamentats d'alteració de l'ordre públic, amb perill per a persones o béns.
Article 22.
1. Es reconeix el dret d'associació.
2. Les associacions que cerquin finalitats o facin servir mitjans tipificats com a delicte són
il·legals.
3. Les associacions emparades per aquest article hauran d'inscriure's en un registre
únicament a efectes de publicitat.
4. Les activitats de les associacions només podran ser dissoltes o suspeses en virtut
d'una resolució judicial motivada.
5. Es prohibeixen les associacions secretes i les de caràcter paramilitar.
Article 23.
1. Els ciutadans tenen el dret a participar en els afers públics, directament o per mitjà de
representants lliurement elegits en eleccions periòdiques per sufragi universal.
2. Tenen també el dret d'accedir en condicions d'igualtat a les funcions i als càrrecs
públics, amb els requisits que les lleis assenyalin.
Article 24.
1. Tothom té dret a obtenir la tutela efectiva dels jutges i dels tribunals en l'exercici dels
seus drets i interessos legítims, sense que, en cap cas, pugui haver-hi indefensió.
2. Tothom té dret també al Jutge ordinari predeterminat per la llei, a ser defensat i assistit
per un lletrat, a ser informat de l'acusació formulada contra ell, a un procés públic sense
dilacions indegudes i amb totes les garanties, a utilitzar els mitjans probatoris pertinents per
la defensa pròpia, a no declarar contra si mateix, a no confessar-se culpable i a la
presumpció d'innocència.
La llei regularà els casos en els quals, per raó de parentiu o de secret professional, no
s'estarà obligat a declarar respecte de fets presumptament delictius.
Article 25.
1. Ningú pot ser condemnat o sancionat per accions o omissions que en el moment de
produir-se no constitueixin delicte, falta o infracció administrativa, segons la legislació vigent
en aquell moment.
2. Les penes privatives de llibertat i les mesures de seguretat restaran orientades vers la
reeducació i la reinserció social i no podran consistir en treballs forçats. El condemnat que
estigués complint pena de presó gaudirà dels drets fonamentals d'aquest Capítol, llevat
CONSTITUCIÓN ESPAÑOLA
§ 3 Constitució Espanyola
– 77 –
d'aquells que es trobin limitats expressament pel contingut del veredicte condemnatori, pel
sentit de la pena o per la llei penitenciària. En qualsevol cas, tindrà dret a un treball
remunerat, als beneficis corresponents de la Seguretat Social, i a l'accés a la cultura i al
desenvolupament integral de la personalitat.
3. L'Administració civil no podrà imposar sancions que, directament o subsidiàriament,
impliquin privació de llibertat.
Article 26.
Es prohibeixen els Tribunals d'Honor en l'àmbit de l'Administració civil i de les
organitzacions professionals.
Article 27.
1. Tothom té dret a l'educació. Es reconeix la llibertat d'ensenyament.
2. L'educació tindrà com objecte el ple desenvolupament de la personalitat humana en el
respecte als principis democràtics de convivència i als drets i a les llibertats fonamentals.
3. Els poders públics garanteixen el dret que assisteix els pares per tal que els fills rebin
la formació religiosa i moral que vagi d'acord amb les seves conviccions.
4. L'ensenyament bàsic és obligatori i gratuït.
5. Els poders públics garanteixen el dret de tothom a l'educació, mitjançant una
programació general de l'ensenyament, amb la participació efectiva de tots els sectors
afectats i la creació de centres docents.
6. Es reconeix a les persones físiques i jurídiques la llibertat de creació de centres
docents, dins el respecte als principis constitucionals.
7. Els professors, els pares i, en el seu cas, els alumnes intervindran en el control i en la
gestió de tots els centres sostinguts per l'Administració amb fons públics, en la forma que la
llei estableixi.
8. Els poders públics inspeccionaran i homologaran el sistema educatiu per tal de
garantir el compliment de les lleis.
9. Els poders públics ajudaran aquells centres docents que reuneixin els requisits que la
llei estableixi.
10. Es reconeix l'autonomia de les Universitats, en la forma que la llei estableixi.
Article 28.
1. Tothom té dret a sindicar-se lliurement. La llei podrà limitar o suspendre l'exercici
d'aquest dret a les Forces o als Instituts armats o als altres cossos sotmesos a disciplina
militar, i regularà les peculiaritats que l'exercici d'aquests presenti als funcionaris públics. La
llibertat sindical comprèn el dret a fundar sindicats i a afiliar-s'hi a elecció, i el dret dels
sindicats a formar confederacions i a fundar organitzacions sindicals internacionals o a afiliars'hi. Ningú podrà ser obligat a afiliar-se a un sindicat.
2. Es reconeix als treballadors el dret a la vaga per a la defensa dels seus interessos. La
llei que reguli l'exercici d'aquest dret establirà les garanties que calguin per tal d'assegurar el
manteniment dels serveis essencials a la comunitat.
Article 29.
1. Tots els espanyols tindran el dret de petició individual i col·lectiva per escrit, en la
forma i amb els efectes que determini la llei.
2. Els membres de les Forces o els Institucions armades o dels cossos sotmesos a
disciplina militar podran exercir aquest dret només individualment i d'acord amb allò que
disposa la seva legislació específica.
Secció 2a. Dels drets i dels deures dels ciutadans
Article 30.
1. Els espanyols tenen el dret i el deure de defensar Espanya.
CONSTITUCIÓN ESPAÑOLA
§ 3 Constitució Espanyola
– 78 –
2. La llei fixarà les obligacions militars dels espanyols i regularà, amb les garanties que
calguin, l'objecció de consciència i les altres causes d'exempció del servei militar obligatori;
podrà imposar, en el seu cas, una prestació social substitutòria.
3. Podrà establir-se un servei civil per al compliment de fins d'interès general.
4. Mitjançant una llei podran regular-se els deures dels ciutadans en els casos de risc
greu, catàstrofe o calamitat pública.
Article 31.
1. Tothom contribuirà al sosteniment de les despeses públiques d'acord amb la seva
capacitat econòmica mitjançant un sistema tributari just inspirat en els principis d'igualtat i
progressivitat que, en cap cas, tindrà abast confiscatori.
2. La despesa pública realitzarà una assignació equitativa dels recursos públics, i la
programació i l'execució respondran als criteris d'eficiència i economia.
3. Només es podran establir prestacions personals o patrimonials de caràcter públic
d’acord amb la llei.
Article 32.
1. L'home i la dona tenen dret a contreure matrimoni amb plena igualtat jurídica.
2. La llei regularà les formes de matrimoni, l'edat i la capacitat per a contreure'l, els drets i
els deures dels cònjuges, les causes de separació i dissolució i els seus efectes.
Article 33.
1. Es reconeix el dret a la propietat privada i a l'herència.
2. La funció social d'aquests drets en delimitarà el contingut, d'acord amb les lleis.
3. Ningú podrà ser privat dels seus béns ni dels seus drets sinó per causa justificada
d'utilitat pública o d'interès social, mitjançant la corresponent indemnització i de conformitat
amb allò que les lleis disposin.
Article 34.
1. Es reconeix el dret de fundació per a finalitats d'interès general, d'acord amb la llei.
2. Regirà també per a les fundacions el que es disposa en els apartats 2 i 4 de l'article
22.
Article 35.
1. Tots els espanyols tenen el deure de treballar i el dret al treball, a la lliure elecció de
professió o ofici, a la promoció a través del treball i a una remuneració suficient per tal de
satisfer les seves necessitats i les de la seva família sense que en cap cas es pugui fer
discriminació per raó de sexe.
2. La llei regularà un estatut dels treballadors.
Article 36.
La llei regularà les peculiaritats pròpies del règim jurídic dels Col·legis Professionals i
l'exercici de les professions titulades. L'estructura interna i el funcionament dels Col·legis
hauran de ser democràtics.
Article 37.
1. La llei garantirà el dret a la negociació col·lectiva del treball entre els representants
dels treballadors i els empresaris, i també la força vinculant dels convenis.
2. Es reconeix el dret dels treballadors i dels empresaris a adoptar mesures de conflicte
col·lectiu. La llei que reguli l'exercici d'aquest dret, sens perjudici de les limitacions que pugui
establir, inclourà les garanties que calguin per tal d'assegurar el funcionament dels serveis
essencials a la comunitat.
CONSTITUCIÓN ESPAÑOLA
§ 3 Constitució Espanyola
– 79 –
Article 38.
Es reconeix la llibertat d'empresa dins el marc de l'economia de mercat. Els poders
públics en garanteixen l’exercici i el protegeixen; protegeixen també la defensa de la
productivitat d'acord amb les exigències de l'economia general i, en el seu cas, de la
planificació.
CAPÍTOL III
Dels principis rectors de la política social i econòmica
Article 39.
1. Els poders públics asseguren la protecció social, econòmica i jurídica de la família.
2. Els poders públics asseguren també la protecció integral dels fills, iguals davant la llei
amb independència de la filiació, i de les mares, sigui quin sigui el seu estat civil. La llei farà
possible la investigació de la paternitat.
3. Els pares han de prestar assistència completa als fills tinguts dins o fora del matrimoni,
durant la minoria d'edat i en els altres casos en què la llei els hi obligui.
4. Els infants gaudiran de la protecció prevista en els acords internacionals que vetllen
pels seus drets.
Article 40.
1. Els poders públics promouran les condicions favorables per al progrés social i
econòmic i per a una distribució de la renda regional i personal més equitativa, dins el marc
d'una política d'estabilitat econòmica. De manera especial realitzaran una política orientada
cap a la plena ocupació.
2. Els poders públics fomentaran també una política que garanteixi la formació i la
readaptació professionals; vetllaran per la seguretat i la higiene en el treball i garantiran el
descans necessari, mitjançant la limitació de la jornada laboral, les vacances periòdiques
retribuïdes i la promoció de centres adequats.
Article 41.
Els poders públics mantindran un règim públic de Seguretat Social per a tots els
ciutadans que garanteixi l'assistència i les prestacions socials suficients en les situacions de
necessitat, especialment en cas de falta de feina. L'assistència i les prestacions
complementàries seran lliures.
Article 42.
L'Estat vetllarà especialment per la salvaguarda dels drets econòmics i socials dels
treballadors espanyols a l'estranger i orientarà la seva política a procurar-ne el retorn.
Article 43.
1. Es reconeix el dret a la protecció de la salut.
2. Correspon als poders públics organitzar i tutelar la salut pública a través de mesures
preventives i a través de les prestacions i dels serveis necessaris. La llei establirà els drets i
els deures de tothom en aquest punt.
3. Els poders públics fomentaran l'educació sanitària, l'educació física i l'esport.
Facilitaran també la utilització adequada del lleure.
Article 44.
1. Els poders públics promouran i tutelaran l'accés a la cultura, a la qual tothom té dret.
2. Els poders públics promouran la ciència i la investigació científica i tècnica en benefici
de l'interès general.
CONSTITUCIÓN ESPAÑOLA
§ 3 Constitució Espanyola
– 80 –
Article 45.
1. Tothom té dret a disposar d'un medi ambient adequat per al desenvolupament de la
persona, i el deure de conservar-lo.
2. Els poders públics vetllaran per la utilització racional de tots els recursos naturals, a fi
de protegir i millorar la qualitat de la vida i defensar i restaurar el medi ambient, amb el suport
de la indispensable solidaritat col·lectiva.
3. La llei fixarà sancions penals o, en el seu cas, administratives per als qui violin el que
es disposa en l'apartat anterior i establirà l'obligació d'aquests de reparar el dany causat.
Article 46.
Els poders públics garantiran la conservació i promouran l'enriquiment del patrimoni
històric, cultural i artístic dels pobles d'Espanya i dels béns que l'integren, sigui quin sigui el
règim jurídic i la titularitat. La llei penal sancionarà els atemptats contra aquest patrimoni.
Article 47.
Tots els espanyols tenen dret a un habitatge digne i adequat. Els poders públics
promouran les condicions necessàries i establiran les normes pertinents per tal de fer efectiu
aquest dret, i regularan la utilització del sòl d'acord amb l'interès general per tal d'impedir
l'especulació.
La comunitat participarà en les plusvàlues que generi l'acció urbanística de les entitats
públiques.
Article 48.
Els poders públics promouran les condicions per a la participació lliure i eficaç de la
joventut en el desenvolupament polític, social, econòmic i cultural.
Article 49.
Els poders públics duran a terme una política de previsió, tractament, rehabilitació i
integració dels disminuïts físics, sensorials i psíquics, als quals es prestarà l'atenció
especialitzada que requereixen, i els empararan especialment en la consecució dels drets
que aquest Títol atorga a tots els ciutadans.
Article 50.
Els poders públics garantiran la suficiència econòmica als ciutadans durant la tercera
edat, mitjançant pensions adequades i actualitzades periòdicament. Amb independència de
les obligacions familiars, també en promouran el benestar mitjançant un sistema de serveis
socials que atendran els problemes específics de salut, habitatge, cultura i lleure.
Article 51.
1. Els poders públics garantiran la defensa dels consumidors i dels usuaris, i en
protegiran amb procediments eficaços la seguretat, la salut i els legítims interessos
econòmics.
2. Els poders públics promouran la informació i l'educació dels consumidors i dels
usuaris, en fomentaran les organitzacions i les escoltaran en les qüestions que puguin
afectar-los, en els termes que la llei estableixi.
3. Dins el marc del que disposen els apartats anteriors, la llei regularà el comerç interior i
el règim d'autorització de productes comercials.
Article 52.
La llei regularà les organitzacions professionals que contribueixin a la defensa dels
interessos econòmics que els siguin propis. L'estructura interna i el funcionament hauran de
ser democràtics.
CONSTITUCIÓN ESPAÑOLA
§ 3 Constitució Espanyola
– 81 –
CAPÍTOL IV
De les garanties de les llibertats i drets fonamentals
Article 53.
1. Els drets i les llibertats reconeguts en el Capítol II del present Títol vinculen tots els
poders públics. Només per llei, que en tota causa haurà de respectar el contingut essencial,
podrà regular-se l'exercici d'aquests drets i d'aquestes llibertats, que seran tutelades d'acord
amb el que preveu l'article 161.1.a).
2. Qualsevol ciutadà podrà demanar la tutela de les llibertats i dels drets reconeguts en
l'article 14 i en la Secció 1a del Capítol II davant els Tribunals ordinaris per un procediment
basat en els principis de preferència i sumarietat i, en el seu cas, a través del recurs
d'emparament davant el Tribunal Constitucional. Aquest darrer recurs serà aplicable a
l'objecció de consciència reconeguda en l'article 30.
3. El reconeixement, el respecte i la protecció dels principis reconeguts en el Capítol III,
informarà la legislació positiva, la pràctica judicial i l'actuació dels poders públics. Només
podran ser al·legats davant la jurisdicció ordinària d'acord amb allò que disposin les lleis que
els desenvolupen.
Article 54.
Una llei orgànica regularà la institució del Defensor del Poble, com a alt comissionat de
les Corts Generals, designat per aquestes per a defensar els drets compresos en aquest
Títol; a aquest efecte podrà supervisar l'activitat de l'Administració, i donar-ne compte a les
Corts Generals.
CAPÍTOL V
De la suspensió dels drets i de les llibertats
Article 55.
1. Els drets reconeguts en els articles 17, 18, apartats 2 i 3; articles 19, 20, apartats 1, a)
i d), i 5; articles 21, 28, apartat 2, i article 37, apartat 2, podran ser suspesos quan sigui
acordada la declaració de l'estat d'excepció o de setge en els termes que preveu la
Constitució. Resta exceptuat d'allò establert l'apartat 3 de l'article 17 en el cas de declaració
de l'estat d'excepció.
2. Una llei orgànica podrà determinar la forma i els casos en què, de forma individual i
amb la necessària intervenció judicial i l'adequat control parlamentari, els drets reconeguts
en els articles 17, apartat 2 i 18, apartats 2 i 3, puguin ser suspesos per a persones
determinades, en relació amb les investigacions corresponents a l'actuació de bandes
armades o elements terroristes.
La utilització injustificada o abusiva de les facultats reconegudes en la dita llei orgànica
comportarà responsabilitat penal per violació dels drets i de les llibertats reconegudes per les
lleis.
TÍTOL II
De la Corona
Article 56.
1. El Rei és el Cap de l'Estat, símbol de la seva unitat i permanència, arbitra i modera el
funcionament regular de les institucions, assumeix la més alta representació de l'Estat
Espanyol en les relacions internacionals, especialment amb les nacions de la seva comunitat
històrica, i exerceix les funcions que li atribueixen expressament la Constitució i les lleis.
2. El seu títol és el de Rei d'Espanya, i podrà utilitzar els altres que corresponguin a la
Corona.
CONSTITUCIÓN ESPAÑOLA
§ 3 Constitució Espanyola
– 82 –
3. La persona del Rei és inviolable i no està subjecta a responsabilitat. Els seus actes
seran sempre subjectes de referendament en la forma establerta en l'article 64, sense la qual
no tindran validesa, llevat del que disposa l'article 65.2.
Article 57.
1. La Corona d'Espanya és hereditària en els successors de S. M. Joan Carles I de
Borbó, legítim hereu de la Dinastia històrica. La successió al tron seguirà l'ordre regular de
primogenitura i de representació, i serà preferida sempre la línia anterior a les posteriors; en
la mateixa línia, el grau més pròxim al més remot; en el mateix grau, l'home a la dona, i en el
mateix sexe, la persona major a la menor.
2. El Príncep hereu, des del naixement o des que s'esdevingui el fet que origini l'evocació
tindrà la dignitat de Príncep d'Astúries i els altres títols vinculats tradicionalment al successor
de la Corona d'Espanya.
3. Havent-se extingit totes les línies cridades a dret, les Corts Generals proveiran a la
successió a la Corona en la forma que més convingui als interessos d'Espanya.
4. Les persones que, tenint dret la successió al tron, contraguessin matrimoni contra la
prohibició expressa del Rei i de les Corts Generals, restaran excloses de la successió a la
Corona elles mateixes i els seus descendents.
5. Les abdicacions i les renúncies i qualsevol dubte de fet o de dret que s'esdevingui en
l'ordre de successió a la Corona es resoldran amb una Llei Orgànica.
Article 58.
La Reina consort o el consort de la Reina no podran assumir funcions constitucionals,
llevat del que es disposa per a la Regència.
Article 59.
1. Si el Rei fos menor d'edat, el pare o la mare del Rei i, per manca d'aquests, el parent
major d'edat més pròxim en la successió a la Corona segons l'ordre establert en la
Constitució, entrarà a exercir immediatament la Regència, i l'exercirà durant el temps de la
minoria d'edat del Rei.
2. Si el Rei resultava inhabilitat per a l'exercici de la seva autoritat, i la impossibilitat fos
reconeguda per les Corts Generals, entrarà immediatament a exercir la Regència el Príncep
hereu de la Corona, si era major d'edat. Si no ho era, caldrà procedir de la manera que
preveu l'apartat anterior fins que el Príncep hereu aconsegueixi la majoria d'edat.
3. Si no hi hagués cap persona a qui correspongués la Regència, aquesta serà
nomenada per les Corts Generals, i es compondrà d'una, tres, o cinc persones.
4. Per a exercir la Regència caldrà ser espanyol i major d'edat.
5. La Regència serà exercida per mandat constitucional i sempre en nom del Rei.
Article 60.
1. Serà tutor del Rei menor la persona que el Rei difunt hagi nomenat en el seu
testament, sempre que sigui major d'edat i espanyol de naixement; si no n'hagués nomenat,
en serà tutor el pare o la mare mentre restin vidus. Mancant aquests, el nomenaran les Corts
Generals, però només podran acumular els càrrecs de regent i de tutor el pare, la mare o els
ascendents directes del Rei.
2. L'exercici de la tutela és incompatible també amb el de qualsevol càrrec o
representació política.
Article 61.
1. El Rei, en ser proclamat davant les Corts Generals, prestarà el jurament d'exercir
fidelment les seves funcions, guardar i fer guardar la Constitució i les lleis i respectar els
drets dels ciutadans i de les Comunitats Autònomes.
2. El Príncep hereu, en aconseguir la majoria d'edat, i el Regent o els Regents en fer-se
càrrec de les seves funcions, prestaran el mateix jurament i també el de fidelitat al Rei.
CONSTITUCIÓN ESPAÑOLA
§ 3 Constitució Espanyola
– 83 –
Article 62.
Correspon al Rei:
a) Sancionar i promulgar les lleis.
b) Convocar i dissoldre les Corts Generals i convocar eleccions en els termes previstos a
la Constitució.
c) Convocar a referèndum en els casos previstos a la Constitució.
d) Proposar el candidat a President de Govern i, en el seu cas, nomenar-lo, i també
posar fi a les seves funcions en els termes previstos en la Constitució.
e) Nomenar i remoure els membres del Govern a proposició del President d'aquest.
f) Expedir els decrets acordats en el Consell de Ministres, proveir els oficis civils i militars
i concedir honors i distincions d'acord amb les lleis.
g) Ser informat dels afers d'Estat i presidir, a aquest efecte, les sessions del Consell de
Ministres quan ho cregui oportú, a petició del President del Govern.
h) El comandament suprem de les Forces Armades.
i) Exercir el dret de gràcia d'acord amb la llei, la qual no podrà autoritzar indults generals.
j) L’Alt Patronatge de les Reials Acadèmies.
Article 63.
1. El Rei acredita els ambaixadors i altres representants diplomàtics. Els representants
estrangers a Espanya són acreditats davant ell.
2. Al Rei correspon de manifestar el consentiment de l'Estat per a obligar-se
internacionalment mitjançant tractats, de conformitat amb la Constitució i amb les lleis.
3. Al Rei correspon, prèvia autorització de les Corts Generals, de declarar la guerra i de
fer la pau.
Article 64.
1. Els actes del Rei seran referendats pel President del Govern i, en el seu cas, pels
Ministres competents. La proposta i el nomenament del President del Govern i la dissolució
prevista en l'article 99 seran referendats pel President del Congrés.
2. Dels actes del Rei seran responsables les persones que els referendin.
Article 65.
1. El Rei percep dels Pressupostos de l'Estat una quantitat global per al sosteniment de
la seva Família i Casa, i la distribueix lliurement.
2. El Rei nomena i relleva lliurement els membres civils i militars de la seva Casa.
TÍTOL III
De les Corts Generals
CAPÍTOL I
De les Cambres
Article 66.
1. Les Corts Generals representen el poble espanyol i són formades pel Congrés dels
Diputats i el Senat.
2. Les Corts Generals exerceixen la potestat legislativa de l'Estat, n'aproven els
Pressupostos, controlen l'acció del Govern i tenen les altres competències que els atribueixi
la Constitució.
3. Les Corts Generals són inviolables.
CONSTITUCIÓN ESPAÑOLA
§ 3 Constitució Espanyola
– 84 –
Article 67.
1. Ningú podrà ser membre de totes dues Cambres simultàniament, ni acumular l'acta
d'una Assemblea d'una Comunitat Autònoma amb la de Diputat al Congrés.
2. Els membres de les Corts Generals no estaran lligats per mandat imperatiu.
3. Les reunions de Parlamentaris que se celebrin sense convocatòria reglamentària no
vincularan les Cambres i no podran exercir les funcions d'aquestes ni ostentar-ne els
privilegis.
Article 68.
1. El Congrés es compon d'un mínim de 300 i un màxim de 400 Diputats, elegits per
sufragi universal, lliure, igual, directe i secret en els termes que estableixi la llei.
2. La circumscripció electoral és la província. Les poblacions de Ceuta i Melilla seran
representades cadascuna per un Diputat. La llei distribuirà el nombre total de Diputats,
assignarà una representació mínima inicial a cada circumscripció i distribuirà els altres en
proporció amb la població.
3. L'elecció es farà a cada circumscripció atenint a criteris de representació proporcional.
4. El Congrés és elegit per quatre anys. El mandat dels Diputats acaba quatre anys
després de l'elecció o el dia de la dissolució de la Cambra.
5. Són electors i elegibles tots els espanyols que estiguin en ple ús dels seus drets
polítics.
La llei reconeixerà l'exercici del dret de sufragi als espanyols que es trobin fora del
territori d'Espanya i l'Estat els el facilitarà.
6. Les eleccions tindran lloc entre els trenta i els seixanta dies després de l'acabament
del mandat. El Congrés electe haurà de ser convocat dins els vint-i-cinc dies següents al de
la celebració de les eleccions.
Article 69.
1. El Senat és la Cambra de representació territorial.
2. Els votants de cada província elegiran quatre Senadors per sufragi universal, lliure,
igual, directe i secret en els termes que assenyali una llei orgànica.
3. A les províncies insulars, cada illa o agrupació d'illes, amb cabildo o consell insular,
constituirà una circumscripció a efecte de l'elecció de Senadors; en correspondran tres a
cadascuna de les illes majors (Gran Canària, Mallorca i Tenerife), i un a cadascuna de les
illes o agrupacions d'illes següents: Eivissa-Formentera, Menorca, Fuerteventura, Gomera,
Hierro, Lanzarote i La Palma.
4. Les poblacions de Ceuta i Melilla elegiran cadascuna dos Senadors.
5. Les Comunitats Autònomes designaran a més un Senador i encara un altre per cada
milió d'habitants del seu territori respectiu. La designació correspondrà a l'Assemblea
Legislativa o, si no n'hi havia, a l'òrgan col·legiat superior de la Comunitat Autònoma, d'acord
amb el que estableixin els Estatuts, que asseguraran, en qualsevol cas, la representació
proporcional adequada.
6. El Senat és elegit per quatre anys. El mandat dels Senadors acaba quatre anys
després de l'elecció o el dia de la dissolució de la Cambra.
Article 70.
1. La llei electoral determinarà les causes d'inelegibilitat i incompatibilitat dels Diputats i
dels Senadors, les quals comprendran, en qualsevol cas:
a) Els components del Tribunal Constitucional.
b) Els alts càrrecs de l'Administració de l'Estat que determini la llei, amb l'excepció dels
membres del Govern.
c) El Defensor del Poble.
d) Els Magistrats, els Jutges i els Fiscals en actiu.
e) Els militars professionals i els membres de les Forces i Cossos de Seguretat i Policia
en actiu.
f) Els membres de les Juntes Electorals.
CONSTITUCIÓN ESPAÑOLA
§ 3 Constitució Espanyola
– 85 –
2. La validesa de les actes i de les credencials dels membres de totes dues Cambres
restarà sotmesa al control judicial en els termes que estableixi la llei electoral.
Article 71.
1. Els Diputats i els Senadors gaudiran d'inviolabilitat per les opinions manifestades en
l'exercici de les seves funcions.
2. Durant el període del seu mandat, els Diputats i els Senadors gaudiran també
d'immunitat, i només podran ser detinguts en cas de delicte flagrant. No podran ser inculpats
ni processats sense l'autorització prèvia de la Cambra respectiva.
3. En les causes contra Diputats i Senadors será competent la Sala del Penal del
Tribunal Suprem.
4. Els Diputats i els Senadors percebran una assignació que serà fixada per les Cambres
respectives.
Article 72.
1. Les Cambres estableixen els propis reglaments, aproven autònomament els seus
pressupostos i, d'un comú acord, regulen l'estatut del personal de les Corts Generals. Els
reglaments i la reforma d'aquests seran sotmesos a una votació final sobre la totalitat, la qual
requerirà la majoria absoluta.
2. Les Cambres elegeixen els presidents respectius i els altres membres de les Meses.
Les sessions conjuntes seran presidides pel President del Congrés i es regiran mitjançant un
Reglament de les Corts Generals aprovat per la majoria absoluta de cada Cambra.
3. Els Presidents de les Cambres exerceixen en nom d'aquestes tots els poders
administratius i les facultats de policia en l'interior dels estatges respectives.
Article 73.
1. Les Cambres es reuniran anualment en dos períodes ordinaris de sessions: el primer,
del setembre al desembre, i el segon, del febrer al juny.
2. Les Cambres podran reunir-se en sessions extraordinàries a petició del Govern, de la
Diputació permanent o de la majoria absoluta dels membres de qualsevol de les Cambres.
Les sessions extraordinàries hauran de ser convocades amb un ordre del dia determinat i
seran closes després d'haver-lo exhaurit.
Article 74.
1. Les Cambres es reuniran en sessió conjunta per tal d'exercir les competències no
legislatives que el Títol II atribueix expressament a les Corts Generals.
2. L'adopció de les decisions de les Corts Generals previstes en els articles 94.1, 145.2 i
158.2 requerirà la majoria de cada una de les Cambres. En el primer cas, el procediment
serà iniciat pel Congrés, i en els altres dos, pel Senat. En tots dos casos, si no hi hagués
acord entre el Senat i el Congrés, s'intentarà obtenir-lo mitjançant una Comissió Mixta
composada per un mateix nombre de Diputats i de Senadors. La Comissió presentarà un text
que haurà de ser votat per totes dues Cambres. Si no s'aprova en la forma establerta,
decidirà el Congrés per majoria absoluta.
Article 75.
1. Les Cambres funcionaran en Ple i per Comissions.
2. Les Cambres podran delegar a les Comissions Legislatives permanents l'aprovació de
projectes o proposicions de llei. El Ple, això no obstant, podrà requerir en qualsevol moment
el debat i la votació de qualsevol projecte o proposició de llei que hagi estat objecte de la
delegació.
3. Resten exceptuats del que disposa l'apartat anterior la reforma constitucional, les
qüestions internacionals, les lleis orgàniques i de bases i els Pressupostos Generals de
l'Estat.
CONSTITUCIÓN ESPAÑOLA
§ 3 Constitució Espanyola
– 86 –
Article 76.
1. El Congrés i el Senat i, si pertoca, totes dues Cambres conjuntament, podran nomenar
Comissions d'Investigació sobre qualsevol afer d'interès públic. Les conclusions obtingudes
no seran vinculants per als Tribunals ni afectaran les resolucions judicials, sense que això
sigui obstacle perquè el resultat de la investigació sigui comunicat al Ministeri Fiscal per tal
que aquest exerceixi, si cal, les accions oportunes.
2. Serà obligatori de comparèixer a requeriment de les Cambres. La llei regularà les
sancions que puguin imposar-se per causa de l'incompliment d'aquesta obligació.
Article 77.
1. Les Cambres poden rebre peticions individuals o col·lectives, sempre per escrit. En
resta prohibida la presentació directa per mitjà de manifestacions ciutadanes.
2. Les Cambres poden trametre al Govern les peticions que rebran. El Govern té
l'obligació d'explicar-se sobre el contingut d'aquestes sempre que les Cambres ho exigeixin.
Article 78.
1. A cada Cambra hi haurà una Diputació Permanent composta per un mínim de vint-i-un
membres que representaran els grups parlamentaris en proporció a la seva importància
numèrica.
2. Les Diputacions Permanents seran presidides pel President de la Cambra respectiva i
tindran per funcions la que preveu l'article 73, la d'assumir les facultats que corresponguin a
les Cambres, de conformitat amb els articles 86 i 116 si aquestes haguessin estat dissoltes o
n'hagués expirat el mandat, i la de vetllar pels poders de les Cambres, quan aquestes no
estiguin reunides.
3. Havent finit el mandat o en cas de dissolució, les Diputacions Permanents continuaran
exercint les seves funcions fins que es constitueixin les noves Corts Generals.
4. Reunida la Cambra corresponent, la Diputació Permanent donarà compte dels
assumptes tractats i de les seves decisions.
Article 79.
1. Per tal d'adoptar acords, les Cambres han d'estar reunides reglamentàriament i
comptar amb l'assistència de la majoria dels membres.
2. Perquè els dits acords siguin vàlids hauran de ser aprovats per la majoria dels
membres presents, sens perjudici de les majories especials que estableixin la Constitució o
les lleis orgàniques i les que estableixin els Reglaments de les Cambres per a l'elecció de
persones.
3. El vot dels Senadors i el dels Diputats és personal i indelegable.
Article 80.
Les sessions plenàries de les Cambres seran públiques, salvant l'acord en contra de
cada Cambra, adoptat per majoria absoluta o de conformitat amb el Reglament.
CAPÍTOL II
De l'elaboració de les lleis
Article 81.
1. Són lleis orgàniques les relatives al desenvolupament dels drets fonamentals i de les
llibertats públiques, les que aprovin els Estatuts d'Autonomia i el règim electoral general i les
previstes per la Constitució.
2. L'aprovació, la modificació o la derogació de les Lleis orgàniques exigeix la majoria
absoluta del Congrés en una votació final sobre el conjunt del projecte.
CONSTITUCIÓN ESPAÑOLA
§ 3 Constitució Espanyola
– 87 –
Article 82.
1. Les Corts Generals podran delegar al Govern la potestat de dictar normes amb rang
de llei sobre matèries determinades no incloses en l'article anterior.
2. La delegació legislativa haurà d'atorgar-se mitjançant una llei de bases quan tingui per
objecte la formació de texts articulats o mitjançant una llei ordinària quan es tracti de
refondre diversos texts legals en un de sol.
3. La delegació legislativa haurà d'atorgar-se al Govern de forma expressa per a una
matèria concreta, i fixant-ne el termini d'exercici. La delegació resta esgotada en fer-ne ús el
Govern amb la publicació de la norma corresponent. No podrà entendre's que ha estat
concedida de manera implícita o per un lapse de temps indeterminat. Tampoc podrà
permetre'n la subdelegació a autoritats altres que el mateix Govern.
4. Les lleis de bases delimitaran precisament l'objecte i l'abast de la delegació legislativa i
els principis i criteris que en regiran l'exercici.
5. L'autorització per a refondre texts legals determinarà l'àmbit normatiu a què es refereix
el contingut de la delegació, i haurà d'especificar si resta circumscrita a la mera formulació
d'un text únic o si inclou la de regularitzar, aclarir i harmonitzar els texts legals que hagin de
ser refosos.
6. Les lleis de delegació podran establir en cada cas fórmules addicionals de control
sens perjudici de la competència pròpia dels Tribunals.
Article 83.
En cap cas podran, les lleis de bases:
a) Autoritzar la modificació de la pròpia llei de bases.
b) Facultar per a dictar normes amb caràcter retroactiu.
Article 84.
Si una proposició de llei o una esmena és contrària a una delegació legislativa vigent, el
Govern té la facultat d'oposar-se a la seva tramitació. Si això s'esdevenia, podrà presentarse una proposició de llei per a la derogació total o parcial de la llei de delegació.
Article 85.
Les disposicions del Govern que continguin legislació delegada rebran el títol de Decrets
Legislatius.
Article 86.
1. En cas d'una necessitat extraordinària i urgent, el Govern podrá dictar disposicions
legislatives provisionals que prendran la forma de Decrets-Lleis i que no podran afectar
l'ordenament de les institucions bàsiques de l'Estat, els drets, els deures i les llibertats dels
ciutadans regulats en el Títol I, el règim de les Comunitats Autònomes ni el Dret electoral
general.
2. Els Decrets-Lleis hauran de ser sotmesos immediatament a debat i votació de la
totalitat en el Congrés dels Diputats, convocat a aquest efecte, si no estigués reunit, dins el
termini dels trenta dies següents a la promulgació. El Congrés haurà de pronunciar-se
expressament dins aquest termini sobre la convalidació o la derogació, per a la qual cosa el
Reglament establirà un procediment especial i sumari.
3. Durant el termini establert en el paràgraf anterior, les Corts podran tramitar-los com a
projectes de llei pel procediment d'urgència.
Article 87.
1. La iniciativa legislativa correspon al Govern, al Congrés i al Senat, d'acord amb la
Constitució i els Reglaments de les Cambres.
2. Les Assemblees de les Comunitats Autònomes podran demanar al Govern l'adopció
d'un Projecte de Llei o trametre a la Mesa del Congrés una Proposició de Llei, i podran
CONSTITUCIÓN ESPAÑOLA
§ 3 Constitució Espanyola
– 88 –
delegar davant la dita Cambra un màxim de tres membres de l'Assemblea encarregats de
defensar-la.
3. Una llei orgànica regularà les formes d'exercici i els requisits de la iniciativa popular
per a la presentació de proposicions de llei. En qualsevol cas es requerirà no menys de
500.000 signatures acreditades. No serà procedent aquesta iniciativa en les matèries pròpies
de la llei orgànica, tributàries o de caràcter internacional ni en allò que pertany a la
prerrogativa de gràcia.
Article 88.
Els projectes de llei seran aprovats pel Consell de Ministres, el qual els sotmetrà al
Congrés acompanyats d'una exposició de motius i dels antecedents necessaris per a
pronunciar-s'hi.
Article 89.
1. La tramitació de les proposicions de llei serà regulada pels Reglaments de les
Cambres, sense que la prioritat deguda als projectes de llei impedeixi l'exercici de la
iniciativa legislativa en els termes regulats en l'article 87.
2. Les proposicions de llei que, de conformitat amb l'article 87, el Senat prengui en
consideració, seran trameses al Congrés perquè aquest les tramiti com a tal proposició.
Article 90.
1. Una vegada hagi estat aprovat un projecte de llei ordinària o orgànica pel Congrés de
Diputats, el President d'aquest en donarà compte immediatament al President del Senat, el
qual el sotmetrà a la deliberació d'aquesta darrera Cambra.
2. El Senat, dins el termini de dos mesos a comptar des del dia de la recepció del text,
pot oposar-li el seu veto o introduir-hi esmenes mitjançant un missatge motivat. El veto haurà
de ser aprovat per majoria absoluta. El projecte no podrà ser sotmès al Rei perquè el
sancioni sense que el Congrés ratifiqui per majoria absoluta, en cas de veto, el text inicial, o
per majoria simple, transcorreguts dos mesos d'ençà que fou interposat, o sense que es
pronunciï sobre les esmenes, havent-les acceptades o no per majoria simple.
3. El termini de dos mesos de què disposa el Senat per a vetar o esmenar el projecte
reduirà al de vint dies naturals en els projectes declarats urgents pel Govern o pel Congrés
dels Diputats.
Article 91.
El Rei sancionarà les lleis aprovades per les Corts Generals dins el termini de quinze
dies, i les promulgarà i n'ordenarà la publicació immediata.
Article 92.
1. Les decisions polítiques de transcendència especial podran ser sotmeses al
referèndum consultiu de tots els ciutadans.
2. El Referèndum serà convocat pel Rei a proposiciò del President del Govern,
autoritzada prèviament pel Congrés dels Diputats.
3. Una llei orgànica regularà les condicions i el procediment de les diverses modalitats de
referèndum previstes per la present Constitució.
CAPÍTOL III
Dels Tractats Internacionals
Article 93.
Mitjançant una llei orgànica es podrà autoritzar la celebració de tractats pels quals
s'atribueixi a una organització o a una institució internacional l'exercici de competències
derivades de la Constitució. La garantia del compliment d'aquests tractats i de les
CONSTITUCIÓN ESPAÑOLA
§ 3 Constitució Espanyola
– 89 –
resolucions emanades dels organismes internacionals o supranacionals titulars de la cessió
correspon, segons els casos, a les Corts Generals o al Govern.
Article 94.
1. La prestació del consentiment de l'Estat per a obligar-se mitjançant tractats o convenis
requerirà l'autorització prèvia de les Corts Generals en els casos següents:
a) Tractats de caràcter polític.
b) Tractats o convenis de caràcter militar.
c) Tractats o convenis que afectin la integritat territorial de l'Estat o els drets i els deures
fonamentals establerts en el Títol I.
d) Tractats o convenis que impliquin obligacions financeres per a la Hisenda Pública.
e) Tractats o convenis que suposin la modificació o la derogació d'alguna llei o l'execució
de la qual exigeixi mesures legislatives.
2. El Congrés i el Senat seran informats immediatament de la conclusió dels altres
tractats o convenis.
Article 95.
1. La celebració d'un tractat internacional que contingui estipulacions contràries a la
Constitució exigirà la revisió constitucional prèvia.
2. El Govern o qualsevol de les Cambres pot requerir el Tribunal Constitucional perquè
declari si aquesta contradicció existeix o no.
Article 96.
1. Els tractats internacionals celebrats vàlidament formaran part de l'ordenament intern
una vegada hagin estat publicats oficialment a Espanya. Les seves disposicions només
podran ser derogades, modificades o suspeses en la forma prevista en els mateixos tractats
o d'acord amb les normes generals del Dret internacional.
2. Per a denunciar els tractats i els convenis internacionals es farà servir el mateix
procediment previst per a aprovar-los en l'article 94.
TÍTOL IV
Del Govern i de l'Administració
Article 97.
El Govern dirigeix la política interior i l'exterior, l'Administració civil i militar i la defensa de
l'Estat. Exerceix la funció executiva i la potestat reglamentària d'acord amb la Constitució i
amb les lleis.
Article 98.
1. El Govern es compon del President, els Vice-presidents en el seu cas, els Ministres i
els altres membres que estableixi la llei.
2. El President dirigeix l'acció del Govern i coordina les funcions dels altres membres
d'aquest, sens perjudici de la competència i de la responsabilitat directa d'aquells en la seva
gestió.
3. Els membres del Govern no podran exercir funcions representatives altres que les
pròpies del mandat parlamentari ni qualsevol altra funció pública que no derivi del seu càrrec,
ni cap activitat professional o mercantil.
4. La llei regularà l'Estatut i les incompatibilitats dels membres del Govern.
Article 99.
1. Després de cada renovació del Congrés dels Diputats, i en els altres casos previstos
per la Constitució en què sigui procedent, el Rei, prèvia consulta amb els representants
CONSTITUCIÓN ESPAÑOLA
§ 3 Constitució Espanyola
– 90 –
designats pels Grups Polítics amb representació parlamentària, i a través del President del
Congrés, proposarà un candidat a la Presidència del Govern.
2. El candidat proposat conformement al que estableix l'apartat anterior exposarà davant
el Congrés dels Diputats el programa polític del Govern que pretengui formar i demanarà la
confiança de la Cambra.
3. Si el Congrés dels Diputats atorgava la seva confiança al dit candidat mitjançant el vot
de la majoria absoluta dels seus membres, el Rei el nomenarà President. En el cas de no
obtenir la dita majoria, la mateixa proposta serà sotmesa a una nova votació quaranta-vuit
hores després de l'anterior i s'entendrà que la confiança ha estat atorgada si obtenia la
majoria simple.
4. Si, una vegada fetes les votacions esmentades, no fos atorgada la confiança per a la
investidura, es tramitaran propostes successives en la forma prevista en els apartats
anteriors.
5. Si, després d'haver transcorregut el termini de dos mesos a partir de la primera votació
d'investidura, cap candidat hagués obtingut la confiança del Congrés, el Rei dissoldrà totes
dues Cambres i convocarà noves eleccions amb l'aprovació del President del Congrés.
Article 100.
Els altres membres del Govern seran nomenats i remoguts pel Rei a proposta del seu
President.
Article 101.
1. El Govern cessa després de la celebració d'eleccions generals, en cas de pèrdua de la
confiança parlamentària previstos per la Constitució o per la causa de la dimissió o la
defunció del seu President.
2. El Govern cessant continuarà en funcions fins a la presa de possessió del nou Govern.
Article 102.
1. La responsabilitat criminal del President i dels altres membres del Govern serà
exigible, en el seu cas, davant la Sala Penal del Tribunal Suprem.
2. Si l'acusació fos per traïció o per qualsevol delicte contra la seguretat de l'Estat en
l'exercici de les seves funcions, només podrà ser plantejada per iniciativa de la quarta part
dels membres del Congrés i amb l'aprovació de la majoria absoluta d'aquesta Cambra.
3. La prerrogativa reial de gràcia no serà aplicable a cap dels supòsits del present article.
Article 103.
1. L'Administració Pública serveix amb objectivitat els interessos generals i actua d'acord
amb els principis d'eficàcia, jerarquia, descentralització, desconcentració i coordinació, amb
submissió plena a la llei i al Dret.
2. Els òrgans de l'Administració de l'Estat són creats, regits i coordinats d'acord amb la
llei.
3. La llei regularà l'estatut dels funcionaris públics, l'accés a la funció pública d'acord amb
els principis del mèrit i de la capacitat, les peculiaritats de l'exercici del seu dret a la
sindicació, el sistema d'incompatibilitats i les garanties per a la imparcialitat en l'exercici de
les seves funcions.
Article 104.
1. Les Forces i els Cossos de Seguretat sota la dependència del Govern tindran per
missió protegir el lliure exercici dels drets i de les llibertats i garantitzar la seguretat
ciutadana.
2. Una llei orgànica en determinarà les funcions, els principis bàsics d'actuació i l’estatut
de les Forces i els Cossos de Seguretat.
Article 105.
La llei regularà:
CONSTITUCIÓN ESPAÑOLA
§ 3 Constitució Espanyola
– 91 –
a) L'audiència dels ciutadans directament o a través de les organitzacions i associacions
reconegudes per la llei en el procediment d'elaboració de les disposicions administratives
que els afectin.
b) L'accés dels ciutadans als arxius i als registres administratius, salvant el que afecti a la
seguretat i a la defensa de l'Estat, la indagació dels delictes i la intimitat de les persones.
c) El procediment a través del qual han de fer-se els actes administratius, amb garantia,
quan sigui procedent, de l'audiència de l'interessat.
Article 106.
1. Els Tribunals controlen la potestat reglamentària, la legalitat de l'actuació
administrativa i la submissió d'aquesta als fins que la justifiquen.
2. Els particulars, en els termes establerts per la llei, tindran dret a ser indemnitzats per
qualsevol lesió que pateixin en qualsevol dels seus béns i drets, llevat dels casos de força
major, sempre que la lesió sigui conseqüència del funcionament dels serveis públics.
Article 107.
El Consell d'Estat és l'òrgan consultiu suprem del Govern. Una llei orgànica en regularà
la composició i la competència.
TÍTOL V
De les relacions entre el Govern i les Corts Generals
Article 108.
El Govern respon solidàriament de la seva gestió política davant el Congrés dels
Diputats.
Article 109.
Les Cambres i les seves Comissions podran requerir, a través dels Presidents d'aquelles,
la informació i l'ajut que necessitin del Govern i dels seus Departaments i de qualsevol
autoritats de l'Estat i de les Comunitats Autònomes.
Article 110.
1. Les Cambres i les seves Comissions poden requerir la presència dels membres del
Govern.
2. Els membres del Govern tenen accés a les sessions de les Cambres i a les seves
Comissions i la facultat de fer s'hi escoltar, i podran demanar que hi informin els funcionaris
dels seus departaments.
Article 111.
1. El Govern i cadascun dels seus membres resten sotmesos a les interpel·lacions i a les
preguntes que els formulin davant les Cambres. Per a aquesta classe de debat els
Reglaments establiran un temps mínim setmanal.
2. Tota interpel·lació podrà donar lloc a una moció, amb la qual la Cambra manifesti la
seva posició.
Article 112.
El President del Govern, prèvia deliberació del Consell de Ministres, pot plantejar davant
el Congrés dels Diputats la qüestió de confiança sobre el seu programa o sobre una
declaració de política general. S'entendrà que la confiança ha estat atorgada si voten
favorablement la majoria simple dels Diputats.
CONSTITUCIÓN ESPAÑOLA
§ 3 Constitució Espanyola
– 92 –
Article 113.
1. El Congrés dels Diputats pot exigir la responsabilitat política del Govern mitjançant
l'adopció de la moció de censura per majoria absoluta.
2. La moció de censura haurà de ser proposada com a mínim per la desena part dels
Diputats i haurà d'incloure un candidat a la Presidència del Govern.
3. La moció de censura no podrà ser votada fins que hagin transcorregut cinc dies de la
presentació. Dins els dos primers dies d'aquest termini podran presentar-se mocions
alternatives.
4. Si la moció de censura no fos aprovada pel Congrés, els signataris no en podran
presentar cap més durant el mateix període de sessions.
Article 114.
1. Si el Congrés nega la confiança al Govern, aquest presentarà la dimissió al Rei. A
continuació s'haurà de procedir a la designació de President del Govern segons el que
disposa l'article 99.
2. Si el Congrés adopta una moció de censura, el Govern presentarà la dimissió al Rei, i
s'entendrà que resta investit de la confiança de la Cambra el candidat proposat dins la moció
als efectes previstos per l'article 99. El Rei el nomenarà President del Govern.
Article 115.
1. El President del Govern, prèvia deliberació del Consell de Ministres, i sota la seva
exclusiva responsabilitat, podrà proposar la dissolució del Congrés, del Senat o de les Corts
Generals, la qual serà decretada pel Rei. El decret de dissolució fixarà la data de les
eleccions.
2. La proposta de dissolució no podrà presentar-se quan hi hagi en tràmit una moció de
censura.
3. No serà procedent cap nova dissolució abans que hagi transcorregut un any des de
l'anterior, llevat del que disposa l'article 99, apartat 5.
Article 116.
1. Una llei orgànica regularà els estats d'alarma, d'excepció i de setge, i les
competències i limitacions corresponents.
2. L'estat d'alarma serà declarat pel Govern mitjançant un decret acordat en un Consell
de Ministres, amb una durada màxima de quinze dies; haurà de donar-ne compte al Congrés
dels Diputats, que serà reunit immediatament a aquest efecte i no podrà ser prorrogat sense
l'autorització d'aquesta mateixa Cambra. El decret determinarà l'àmbit territorial al qual
s'estenen els efectes de la declaració.
3. L'estat d'excepció serà declarat pel Govern mitjançant un decret acordat en un Consell
de Ministres, prèvia autorització del Congrés dels Diputats. L'autorització i la proclamació de
l'estat d'excepció haurà de determinar expressament els efectes d'aquest, l'àmbit territorial al
qual s'estengui i la durada, que no podrà excedir de trenta dies, prorrogables per un termini
igual, amb els mateixos requisits.
4. L'estat de setge serà declarat per la majoria absoluta del Congrés dels Diputats, a
proposició exclusiva del Govern. El Congrés en determinarà l'àmbit territorial, la durada i les
condicions.
5. El Congrés no podrà ser dissolt mentre restin declarats alguns dels estats compresos
en el present article; si les Cambres no es trobessin en període de sessions, restaran
convocades automàticament. Durant la vigència d'aquests estats no podrà interrompre's el
funcionament de les Cambres ni el dels altres poders constitucionals de l'Estat.
Si, havent estat dissolt el Congrés o havent-ne expirat el mandat, es produís alguna de
les situacions que donen lloc a qualsevol dels dits estats, les competències del Congrés
seran assumides per la seva Diputació Permanent.
6. La declaració dels estats d'alarma, d'excepció i de setge no modificara el principi de
responsabilitat del Govern ni dels seus agents reconeguts en la Constitució i en les lleis.
CONSTITUCIÓN ESPAÑOLA
§ 3 Constitució Espanyola
– 93 –
TÍTOL VI
Del Poder Judicial
Article 117.
1. La justícia emana del poble i és administrada en nom del Rei pels Jutges i pels
Magistrats que integren el poder judicial, independents, inamovibles, responsables i
sotmesos únicament a l'imperi de la llei.
2. Els Jutges i els Magistrats no podran ser remoguts, suspesos, traslladats ni jubilats
més que per motiu de les causes que la llei preveu i amb les garanties que aquesta afereix.
3. L'exercici de la potestat jurisdiccional en qualsevol mena de processos, jutjant i fent
complir allò que hagi estat jutjat, correspon exclusivament als Jutjats i als Tribunals que les
lleis determinen, segons les normes de competència i de procediment que elles estableixin.
4. Els Jutjats i els Tribunals no exerciran funcions altres que les que assenyala l'apartat
anterior i les que els siguin atribuïdes expressament per la llei en garantia de qualsevol dret.
5. El principi d'unitat jurisdiccional és la base de l'organització i del funcionament dels
Tribunals. La llei regularà l'exercici de la jurisdicció militar dins l'àmbit estrictament castrense
i en ocasió de l'estat de setge, d'acord amb els principis de la Constitució.
6. Resten prohibits els Tribunals d'excepció.
Article 118.
Tothom té l'obligació de complir les sentències i les altres resolucions fermes dels Jutges
i dels Tribunals i de prestar la col·laboració que aquests requereixin en el curs del procés i en
l'execució d'allò que hagi estat resolt.
Article 119.
La justícia serà gratuïta quan la llei ho disposi, i, en qualsevol cas, per a aquells que
acreditin insuficiència de recursos per a litigar.
Article 120.
1. Les actuacions judicials seran públiques, amb les excepcions previstes per les lleis de
processament.
2. El procediment serà predominantment oral, sobretot en matèria criminal.
3. Les sentències seran motivades sempre i pronunciades en audiència pública.
Article 121.
Els danys causats per error judicial i els que siguin conseqüència del funcionament
anormal de l'Administració de Justícia donaran dret a una indemnització a càrrec de l'Estat
conformement amb la llei.
Article 122.
1. La llei orgànica del poder judicial determinarà la constitució, el funcionament i el
govern dels Jutjats i dels Tribunals, i l'estatut jurídic dels Jutges i dels Magistrats de carrera,
els quals formaran un cos únic, i el del personal al servei de l'Administració de Justícia.
2. El Consell General del poder judicial és l'òrgan de govern d'aquest darrer. La llei
orgànica n'establirà l'estatut i el règim d'incompatibilitats i les funcions dels seus membres,
assenyaladament en matèria de nomenaments, ascensos, inspecció i règim disciplinari.
3. El Consell General del poder judicial serà integrat pel President del Tribunal Suprem,
que el presidirà, i per vint membres nomenats pel Rei per un període de cinc anys.
D'aquests, dotze entre els Jutges i els Magistrats de totes les categories judicials en els
termes que estableixi la llei orgànica; quatre, a proposició del Congrés dels Diputats, i quatre
a proposició del Senat, elegits en tots dos casos per majoria de les tres cinquenes parts dels
seus membres, entre advocats i altres juristes, tots de competència reconeguda i amb més
de quinze anys d'exercici professional.
CONSTITUCIÓN ESPAÑOLA
§ 3 Constitució Espanyola
– 94 –
Article 123.
1. El Tribunal Suprem, amb jurisdicció a tota Espanya, és l'òrgan jurisdiccional superior
en tots els ordres, llevat del que es disposa en matèria de garanties constitucionals.
2. El President del Tribunal Suprem serà nomenat pel Rei, a proposició del Consell
General del poder judicial, en la forma que la llei determini.
Article 124.
1. El Ministeri Fiscal, sens perjudici de les funcions encomanades a altres òrgans, té la
missió de promoure l'acció de la justícia en defensa de la legalitat, dels drets dels ciutadans i
de l'interès públic tutelat per la llei, d'ofici o bé a petició dels interessats, vetllar per la
independència dels Tribunals i procurar davant ells la satisfacció de l'interès social.
2. El Ministeri Fiscal exerceix les seves funcions per mitjà d'òrgans propis, de conformitat
amb els principis d'unitat d'actuació i dependència jeràrquica i subjectant-se, en tot cas, als
de legalitat i imparcialitat.
3. La llei regularà l'estatut orgànic del Ministeri Fiscal.
4. El Fiscal General de l'Estat serà nomenat pel Rei, a proposició del Govern, havent
estat escoltat el Consell General del poder judicial.
Article 125.
Els ciutadans podran exercir l'acció popular i participar en l'Administració de Justícia
mitjançant la institució del Jurat, en la forma i en els processos penals que la llei determini, i
en els Tribunals consuetudinaris i tradicionals.
Article 126.
La policia judicial depèn dels Jutges, dels Tribunals i del Ministeri Fiscal en les seves
funcions d'indagació del delicte i de descobriment i assegurament del delinqüent, en els
termes que la llei estableixi.
Article 127.
1. Els Jutges i els Magistrats i també els Fiscals, mentre restin en actiu, no podran exercir
altres càrrecs públics ni pertànyer a partits polítics o a sindicats. La llei establirà el sistema i
les modalitats d'associació professional dels Jutges, dels Magistrats i dels Fiscals.
2. La llei establirà el règim d'incompatibilitats dels membres del Poder Judicial, que haurà
d'assegurar la seva total independència.
TÍTOL VII
Economia i Finances
Article 128.
1. Tota la riquesa del país en les seves diverses formes, i sigui quina sigui la titularitat,
resta subordinada a l'interès general.
2. Es reconeix la iniciativa pública en l'activitat econòmica. Mitjançant una llei,
determinats recursos o serveis essencials podran ser reservats al sector públic,
especialment en cas de monopoli; i podrà ser acordada, també, la intervenció d'empreses
quan ho exigeixi l'interès general.
Article 129.
1. La llei establirà les formes de participació dels interessats en la Seguretat Social i en
l'activitat dels organismes públics la funció dels quals afecti directament la qualitat de la vida
o l'interès general.
2. Els poders públics promouran eficaçment les diverses formes de participació en
l'empresa i fomentaran, mitjançant una legislació adequada, les societats cooperatives.
CONSTITUCIÓN ESPAÑOLA
§ 3 Constitució Espanyola
– 95 –
També establiran els mitjans que facilitin l'accés dels treballadors a la propietat dels mitjans
de producció.
Article 130.
1. Els poders públics atendran la modernització i al desenvolupament de tots els sectors
econòmics i, assenyaladament, de l'agricultura, la ramaderia, la pesca i l'artesania, a fi
d'equiparar el nivell de vida de tots els espanyols.
2. Amb la mateixa finalitat es donarà un tractament especial a les zones de muntanya.
Article 131.
1. L' Estat, mitjançant una llei, podrà planificar l'activitat econòmica general per a atendre
les necessitats col·lectives, equilibrar i harmonitzar el desenvolupament regional i sectorial i
estimular el creixement de la renda i de la riquesa i la distribució més justa d'aquesta darrera.
2. El Govern elaborarà els projectes de planificació d'acord amb les previsions que li
siguin subministrades per les Comunitats Autònomes i l'assessorament i la col·laboració dels
sindicats i de les altres organitzacions professionals, empresarials i econòmiques. Amb
aquesta finalitat es constituirà un Consell, la composició i les funcions del qual
desenvoluparà una llei.
Article 132.
1. La llei regularà el règim jurídic dels béns de domini públic i dels comunals inspirant-se
en els principis d'inalienabilitat, imprescriptibilitat e inembargabilitat, i també en regularà la
desafectació.
2. Són béns de domini públic estatal els que la llei determini i, en qualsevol cas, la zona
maritimo-terrestre, les platges, la mar territorial i els recursos naturals de la zona econòmica i
de la plataforma continental.
3. Seran regulats per llei el Patrimoni de l'Estat i el Patrimoni Nacional, i l'administració,
defensa i conservació d'aquests.
Article 133.
1. La potestat originària per a establir els tributs correspon exclusivament a l'Estat
mitjançant una llei.
2. Les Comunitats Autònomes i les Corporacions locals podran establir i exigir tributs,
d'acord amb la Constitució i amb les lleis.
3. Qualsevol benefici fiscal que afecti els tributs de l'Estat haurà d'establir-se en virtut
d'una llei.
4. Les administracions públiques solament podran contreure obligacions financeres i fer
despeses d'acord amb les lleis.
Article 134.
1. Correspon al Govern d'elaborar els pressupostos generals de l'Estat, i a les Corts
Generals d'examinar-los, esmenar-los i aprovar-los.
2. Els pressupostos generals de l'Estat tindran caràcter anual, inclouran la totalitat de les
despeses i els ingressos del sector públic estatal i s'hi consignarà l'import dels beneficis
fiscals que afectin els tributs de l'Estat.
3. El Govern tindrà l'obligació de presentar davant el Congrés dels Diputats els
pressupostos generals de l'Estat, tres mesos abans, com a mínim, que expirin els de l'any
anterior.
4. Si la Llei de Pressupostos no s'aprovava abans del primer dia de l'exercici econòmic
corresponent, els Pressupostos de l'exercici anterior restaran prorrogats automàticament fins
que s'aprovin els nous.
5. Havent aprovat els pressupostos generals de l'Estat, el Govern podrà presentar
projectes de llei que impliquin l'augment de la despesa pública o la disminució dels ingressos
corresponents a aquell mateix exercici pressupostari.
CONSTITUCIÓN ESPAÑOLA
§ 3 Constitució Espanyola
– 96 –
6. Tota proposició o esmena que suposi un augment dels crèdits o una disminució dels
ingressos pressupostaris requerirà la conformitat del Govern per tal de ser tramitada.
7. La Llei de Pressupostos no pot crear tributs. Podrà modificar-los si una llei tributària
substantiva ho fa preveure.
Article 135.
1. Totes les administracions públiques adequaran les seves actuacions al principi
d'estabilitat pressupostària.
2. L'Estat i les comunitats autònomes no podran incórrer en un dèficit estructural que
superi els marges establerts, si s'escau, per la Unió Europea per als seus Estats membres.
Una llei orgànica fixarà el dèficit estructural màxim permès a l'Estat i a les comunitats
autònomes, en relació amb el seu producte interior brut. Les entitats locals hauran de
presentar equilibri pressupostari.
3. L'Estat i les comunitats autònomes hauran d'estar autoritzats per llei per emetre deute
públic o contraure crèdit.
Els crèdits per satisfer els interessos i el capital del deute públic de les administracions
s'entendran sempre inclosos en l'estat de despeses dels seus pressupostos i el seu
pagament gaudirà de prioritat absoluta. Aquests crèdits no podran ser objecte d'esmena o
modificació, mentre s'ajustin a les condicions de la llei d'emissió.
El volum de deute públic del conjunt de les administracions públiques en relació amb el
producte interior brut de l'Estat no podrà superar el valor de referència establert en el Tractat
de Funcionament de la Unió Europea.
4. Els límits de dèficit estructural i de volum de deute públic només podran superar-se en
cas de catàstrofes naturals, recessió econòmica o situacions d'emergència extraordinària
que escapin al control de l'Estat i perjudiquin considerablement la situació financera o la
sostenibilitat econòmica o social de l'Estat, apreciades per la majoria absoluta dels membres
del Congrés dels Diputats.
5. Una llei orgànica desenvoluparà els principis a què es refereix aquest article, així com
la participació, en els procediments respectius, dels òrgans de coordinació institucional entre
les administracions públiques en matèria de política fiscal i financera. En tot cas, regularà:
a) La distribució dels límits de dèficit i el deute entre les diferents administracions
públiques, els supòsits excepcionals de superació d'aquests i la manera i el termini de
correcció de les desviacions que sobre l'un i l'altre puguin produir-se.
b) La metodologia i el procediment per al càlcul del dèficit estructural.
c) La responsabilitat de cada administració pública en cas d'incompliment dels objectius
d'estabilitat pressupostària.
6. Les comunitats autònomes, d'acord amb els seus respectius estatuts i dins dels límits
a què es refereix aquest article, adoptaran les disposicions que calguin per a l'aplicació
efectiva del principi d'estabilitat en les seves normes i decisions pressupostàries
Article 136.
1. El Tribunal de Comptes és l'òrgan fiscalitzador suprem dels comptes i de la gestió
econòmica de l'Estat, i, alhora, del sector públic. Dependrà directament de les Corts
Generals i exercirà les seves funcions delegadament d'elles en l'examen i la comprovació del
Compte General de l'Estat.
2. Els Comptes de l'Estat i del sector públic estatal seran retuts al Tribunal de Comptes,
el qual els censurarà.
El Tribunal de Comptes, sens perjudici de la seva jurisdicció, trametrà a les Corts
Generals un informe anual en què, sempre que sigui procedent, comunicarà les infraccions o
les responsabilitats en què, segons el seu judici, s'hagi incorregut.
3. Els membres del Tribunal de Comptes gaudiran de la mateixa independència i
inamobilitat i restaran sotmesos a les mateixes incompatibilitats que els Jutges.
4. Una llei orgànica regularà la composició, l'organització i les funcions del Tribunal de
Comptes.
CONSTITUCIÓN ESPAÑOLA
§ 3 Constitució Espanyola
– 97 –
TÍTOL VIII
De l'organització territorial de l'Estat
CAPÍTOL I
Principis generals
Article 137.
L'Estat s'organitza territorialment en municipis, en províncies i en les Comunitats
Autònomes que es constitueixin. Totes aquestes entitats gaudeixen d'autonomia per a la
gestió dels interessos respectius.
Article 138.
1. L'Estat garanteix la realització efectiva del principi de solidaritat consagrat en l'article 2
de la Constitució i vetllará per l'establiment d'un equilibri econòmic adequat i just entre les
diverses parts del territori espanyol, i atendrà assenyaladament les circumstàncies del fet
insular.
2. Les diferències entre els Estatuts de les diverses Comunitats Autònomes no podran
implicar en cap cas privilegis econòmics o socials.
Article 139.
1. Tots els espanyols tenen els mateixos drets i les mateixes obligacions en qualsevol
part del territori de l'Estat.
2. Cap autoritat no podrà adoptar mesures que directament o indirectament obstaculitzin
la llibertat de circulació i l'establiment de les persones i la lliure circulació de béns per tot el
territori espanyol.
CAPÍTOL II
De l'Administració local
Article 140.
La Constitució garanteix l'autonomia dels municipis, els quals gaudiran de personalitat
jurídica plena. El govern i l'administració municipal correspon als respectius Ajuntaments,
integrats pels batlles i els regidors. Els regidors seran elegits pels veïns del municipi
mitjançant sufragi universal igual, lliure, directe i secret, en la forma establerta per la llei. Els
batlles seran elegits pels regidors o pels veïns. La llei regularà les condicions en què sigui
procedent el règim de consell obert.
Article 141.
1. La província és una entitat local amb personalitat jurídica pròpia, determinada per
l'agrupació de municipis i la divisió territorial per al compliment de les activitats de l'Estat.
Qualsevol alteració dels límits provincials haurà de ser aprovada per les Corts Generals per
mitjà d'una llei orgànica.
2. El govern i l'administració autònoma de les províncies seran encomanats a
Diputacions o altres Corporacions de caràcter representatiu.
3. Es podran crear agrupacions de municipis diferents de la província.
4. En els arxipèlags, les illes tindran, a més, administració pròpia en forma de cabildos o
consells.
Article 142.
Les Hisendes locals hauran de disposar dels mitjans suficients per a l'exercici de les
funcions que la llei atribueix a les Corporacions respectives, i es nodriran fonamentalment de
tributs propis i de la participació en els de l'Estat i en els de les Comunitats Autònomes.
CONSTITUCIÓN ESPAÑOLA
§ 3 Constitució Espanyola
– 98 –
CAPÍTOL III
De les Comunitats Autònomes
Article 143.
1. En l'exercici del dret a l'autonomia reconegut en l'article 2 de la Constitució, les
províncies limitrofs que tinguin característiques històriques, culturals i econòmiques
comunes, els territoris insulars i les províncies d'entitat regional històrica podran accedir a
l'autogovern i constituir-se en Comunitats Autònomes d'acord amb el que preveu aquest Títol
i els estatuts respectius.
2. La iniciativa del procés autonòmic correspon a totes les diputacions interessades o a
l'òrgan interinsular corresponent, i als dos terços dels municipis la població dels quals
representi, com a mínim, la majoria del cens electoral de cada província o de cada illa.
Aquests requisits hauran d'acomplir-se dins el termini de sis mesos d'ençà del primer acord
al respecte adoptat per alguna de les Corporacions locals interessades.
3. La iniciativa, en el cas de no reeixir, només podrà repetir-se al cap de cinc anys.
Article 144.
Per motiu d'interès nacional, i mitjançant una llei orgànica, les Corts Generals podran:
a) Autoritzar la constitució d'una comunitat autònoma encara que el seu àmbit territorial
no superi el d'una província i no reuneixi les condicions de l'apartat 1 de l'article 143.
b) Autoritzar o acordar, en el seu cas, un estatut d'autonomia a territoris que no es trobin
integrats en l'organització provincial.
c) Substituir la iniciativa de les Corporacions locals a què es refereix l'apartat 2 de l'article
143.
Article 145.
1. En cap cas s'admetrà la federació de Comunitats Autònomes.
2. Els Estatuts podran preveure els casos, requisits i termes en què les Comunitats
Autònomes podran celebrar convenis entre elles per tal d'acomplir i prestar serveis que els
siguin propis; i podran preveure, també, el caràcter i els efectes de la corresponent
comunicació a les Corts Generals. En els altres casos, els acords de cooperació entre les
Comunitats Autònomes requeriran l'autorització de les Corts Generals.
Article 146.
El projecte d'Estatut serà elaborat per una assemblea composta pels membres de la
Diputació o l'òrgan interinsular de les províncies afectades i pels Diputats i els Senadors que
n'hagin estat elegits, i serà elevat a les Corts Generals, les quals li donaran tramitació de llei.
Article 147.
1. Dins els termes de la present Constitució, els Estatuts seran la norma institucional
bàsica de cada Comunitat Autònoma, i l'Estat els reconeixerà i els empararà com a part
integrant del seu ordenament jurídic.
2. Els Estatuts d'autonomia hauran de fer constar:
a) La denominació de la Comunitat que s'ajusti millor a la seva identitat històrica.
b) La delimitació del territori.
c) La denominació, l'organització i la seu de les institucions autònomes pròpies.
d) Les competències assumides dins el marc establert per la Constitució i per les bases
per al traspàs dels serveis que els correspondran.
3. La reforma dels Estatuts s'ajustarà al procediment que ells mateixos estableixin i
requerirà, en qualsevol cas, l'aprovació de les Corts Generals per llei orgànica.
Article 148.
1. Les Comunitats Autònomes podran assumir competències en les matèries següents:
CONSTITUCIÓN ESPAÑOLA
§ 3 Constitució Espanyola
– 99 –
1a Organització de les seves institucions d'autogovern.
2a Les alteracions dels termes municipals compresos en el seu territori i, en general, les
funcions que corresponguin a l'Administració de l'Estat sobre Corporacions locals, la
transferència de les quals autoritzi la legislació sobre Règim Local.
3a Ordenació del territori, urbanisme i habitatge.
4a Les obres públiques d'interès per a la Comunitat Autònoma dins el seu territori.
5a Els ferrocarrils i les carreteres l'itinerari dels quals transcorri íntegrament dins el
territori de la Comunitat Autònoma i, de la mateixa manera, el transport fet per aquests
mitjans o per cable.
6a Els ports de refugi, els ports i els aeroports esportius i, en general, els que no
acompleixin activitats comercials.
7a L'agricultura i la ramaderia, d'acord amb l'ordenació general de l'economia.
8a Espais forestals i el seu aprofitament.
9a La gestió en matèria de protecció del medi ambient.
10a Els projectes, la construcció i l'explotació dels aprofitaments hidràulics, canals i
regatges d'interès per a la Comunitat Autònoma, les aigües minerals i les termals.
11a La pesca en aigües interiors, la de marisc i l'aqüicultura, la caça i la pesca fluvial.
12a Fires interiors.
13a El foment del desenvolupament econòmic de la Comunitat Autònoma dins els
objectius marcats per la política econòmica nacional.
14a L'artesania.
15a Els museus, les biblioteques i els conservatoris de música d'interès per a la
Comunitat Autònoma.
16a El patrimoni monumental d'interès per a la Comunitat Autònoma.
17a El foment de la cultura, de la investigació i, en el seu cas, de l'ensenyament de la
llengua de la Comunitat Autònoma.
18a La promoció i l'ordenació del turisme dins el seu àmbit territorial.
19a Promoció de l'esport i la utilizació adecuada del lleure.
20a Assistència social.
21a Sanitat i higiene.
22a La vigilància i la protecció dels seus edificis i de les seves instal·lacions. La
coordinació i altres facultats en relació amb les policies locals en els termes que estableixi
una llei orgànica.
2. Havent transcorregut cinc anys, i mitjançant la reforma dels seus estatuts, les
Comunitats Autònomes podran ampliar successivament les seves competències dins el marc
establert per l'article 149.
Article 149.
1. L'Estat té la competència exclusiva sobre les matèries següents:
1a La regulació de les condicions bàsiques que garanteixin la igualtat de tots els
espanyols en l'exercici dels drets i en el compliment dels deures constitucionals.
2a Nacionalitat, immigració, emigració, estrangeria i dret d'asil.
3a Relacions internacionals.
4a Defensa i Forces Armades.
5a Administració de Justícia.
6a Legislació mercantil, penal i penitenciària; legislació processal, sens perjudici de les
especialitats que en aquest ordre es deriven necessàriament de les particularitats del dret
substantiu de les Comunitats Autònomes.
7a Legislació laboral; sens perjudici que sigui executada pels òrgans de les Comunitats
Autònomes.
8a Legislació civil, sens perjudici de la conservació, modificació i desenvolupament dels
drets civils, forals o especials per part de les Comunitats Autònomes allà on n'hi hagi. En
qualsevol cas, les regles relatives a l'aplicació i a l'eficàcia de les normes jurídiques,
relacions juridicocivils relatives a les formes de matrimoni, ordenació dels registres i
instruments públics, bases de les obligacions contractuals, normes per a resoldre els
CONSTITUCIÓN ESPAÑOLA
§ 3 Constitució Espanyola
– 100 –
conflictes de lleis i determinació de les fonts del Dret, d'acord, en aquest darrer cas, amb les
normes del dret foral o especial.
9a Legislació sobre propietat intel·lectual i industrial.
10a Règim duaner i aranzelari; comerç exterior.
11a Sistema monetari: divises, canvi i convertibilitat; bases de l'ordenació del crèdit,
banca i assegurances.
12a Legislació sobre pesos i mesures, determinació de l'hora oficial.
13a Bases i coordinació de la planificació general de l'activitat econòmica.
14a Hisenda general i Deute de l'Estat.
15a Foment i coordinació general de la investigació científica i tècnica.
16a Sanitat exterior. Bases i coordinació general de la sanitat. Legislació sobre productes
farmacèutics.
17a Legislació bàsica i règim econòmic de la Seguretat Social, sens perjudici que les
Comunitats Autònomes n'executin els serveis.
18a Les bases del règim jurídic de les Administracions públiques i del règim estatutari
dels seus funcionaris, les quals garantiran, en qualsevol cas, als administrats un tractament
comú davant aquelles; el procediment administratiu comú, sens perjudici de les especialitats
derivades de l'organització pròpia de les Comunitats Autònomes; legislació sobre expropiació
forçosa; legislació bàsica sobre contractes i concessions administratives i el sistema de
responsabilitat de totes les Administracions públiques.
19a Pesca marítima, sens perjudici de les competències que s'atribueixin a les
Comunitats Autònomes en l'ordenació d'aquest sector.
20a Marina mercant i abanderament de vaixells; il·luminació de costes i senyals
marítims; ports d'interès general; aeroports d’interès general; control de l'espai aeri, trànsit i
transport aeri; servei meteorològic i matriculació d'aeronaus.
21a Ferrocarrils i transports terrestres que circulin dins els territoris de més d'una
Comunitat Autònoma; règim general de comunicacions; trànsit i circulació de vehicles de
motor; correus i telecomunicacions; cables aeris, submarins i radiocomunicació.
22a La legislació, ordenació i concessió de recursos i aprofitaments hidràulics si les
aigües passen per més d'una Comunitat Autònoma, i l'autorització de les instal·lacions
elèctriques si l'aprofitament afecta una altra Comunitat o si l'energia es transportada fora del
seu àmbit territorial.
23a Legislació bàsica sobre protecció del medi ambient, sens perjudici de les facultats de
les Comunitats Autònomes per a l'establiment de normes addicionals de protecció. La
legislació bàsica sobre espais i aprofitaments forestals i vies ramaderes.
24a Obres públiques d'interès general o que la realització de les quals afecti més d'una
Comunitat Autònoma.
25a Bases del règim miner i energètic.
26a Règim de producció, comerç, tinença i ús d'armes i d'explosius.
27a Normes bàsiques del règim de premsa, ràdio i televisió, i, en general, de tots els
mitjans de comunicació social, sens perjudici de les facultats de desenvolupament i execució
que corresponguin a les Comunitats Autònomes.
28a Defensa del patrimoni cultural, artístic i monumental espanyol contra l'exportació i
l'expoliació; museus, biblioteques i arxius de titularitat estatal, sens perjudici que les
Comunitats Autònomes n'exerceixin la gestió.
29a Seguretat pública, sens perjudici que les Comunitats Autònomes puguin crear
policies en la forma que els respectius estatuts estableixin dins el marc del que disposi una
llei orgànica.
30a Regulació de les condicions d'obtenció, expedició i homologació de títols acadèmics
i professionals, i normes bàsiques per al desenvolupament de l'article 27 de la Constitució, a
fi de garantir el compliment de les obligacions dels poders públics en aquesta matèria.
31a Estadística per a finalitats estatals.
32a Autorització per a la convocatòria de consultes populars per via de referèndum.
2. Sens perjudici de les competències que podran assumir les Comunitats Autònomes,
l'Estat considerarà el servei de la cultura com un deure i una atribució essencial i facilitarà la
comunicació cultural entre les Comunitats Autònomes d'acord amb elles.
CONSTITUCIÓN ESPAÑOLA
§ 3 Constitució Espanyola
– 101 –
3. Les matèries no atribuïdes expressament a l'Estat per aquesta Constitució podran
correspondre a les Comunitats Autònomes en virtut dels Estatuts respectius. La competència
sobre les matèries que no hagin estat assumides pels Estatuts d'Autonomia correspondrà a
l'Estat, les normes del qual prevaldran, en cas de conflicte, sobre les de les Comunitats
Autònomes en tot allò que no hagi estat atribuït a la competència exclusiva d'aquestes
darreres. En qualsevol cas, el Dret estatal serà supletori del dret de les Comunitats
Autònomes.
Article 150.
1. Les Corts Generals, en matèries de competència estatal, podran atribuir a totes o a
algunes de les Comunitats Autònomes la facultat de dictar, per a elles mateixes, normes
legislatives dins del marc dels principis, bases i directrius fixats per una llei estatal. Sens
perjudici de la competència dels Tribunals, dins cada llei-marc s'establirà la modalitat del
control de les Corts Generals sobre aquestes normes legislatives de les Comunitats
Autònomes.
2. L'Estat podrà transferir o delegar a les Comunitats Autònomes, mitjançant una llei
orgànica, facultats corresponents a una matèria de titularitat estatal que per la seva
naturalesa siguin susceptibles de transferència o de delegació. La llei preveurà en cada cas
la transferència corresponent de mitjans financers i també les formes de control que l'Estat
es reservi.
3. L'Estat podrà dictar lleis que estableixin els principis necessaris per a harmonitzar les
disposicions normatives de les Comunitats Autònomes, fins i tot en el cas de matèries
atribuïdes a la seva competència, sempre que ho demani l'interès general. Correspon a les
Corts Generals d'apreciar l'existència d'aquesta necessitat, per majoria absoluta de cada
Cambra.
Article 151.
1. No caldrà deixar transcórrer el termini de cinc anys a què es refereix l'apartat 2 de
l'article 148 en cas que, dins el termini que estableix l'article 143.2, acordin la iniciativa del
procés autonòmic, a més de les Diputacions o els òrgans interinsulars corresponents, les
tres quartes parts dels municipis de cadascuna de les províncies afectades, les quals
representin, com a mínim, la majoria del cens electoral de cadascuna i sigui ratificada
mitjançant un referèndum pel vot afirmatiu de la majoria absoluta dels electors de cada
província en els termes que estableixi una llei orgànica.
2. En el cas previst per l'apartat anterior, el procediment per a elaborar l'Estatut serà el
següent:
1r El Govern convocarà tots els Diputats i Senadors elegits en les circumscripcions
compreses dins l'àmbit territorial que pretengui accedir a l'autogovern per tal que es
constitueixin en Assemblea, amb l'única finalitat d'elaborar el projecte d'Estatut d'autonomia
corresponent, mitjançant l'acord de la majoria absoluta dels seus membres.
2n Una vegada hagi aprovat el projecte d'Estatut l’Assemblea de Parlamentaris, aquest
serà tramès a la Comissió Constitucional del Congrés, la qual, dins el termini de dos mesos,
l'examinarà amb el concurs i l'assistència d'una delegació de l'Assemblea proposant per tal
de determinar-ne d’un acord comú la formulació definitiva.
3r Si s'arribava a un acord, el text que en resultés serà sotmès al referèndum del cos
electoral de les províncies compreses dins l'àmbit territorial de l'Estatut projectat.
4t Si el projecte d'Estatut és aprovat a cada província per la majoria dels vots emesos
vàlidament, serà elevat a les Corts Generals. Els Plens de totes dues Cambres decidiran
sobre el text per mitjà d'un vot de ratificació. Havent estat aprovat l'Estatut, el Rei el
sancionarà i el promulgarà com a llei.
5è Si no s'arribava a l'acord a què es refereix l'apartat 2 d'aquest número, les Corts
Generals donaran al projecte d'Estatut la tramitació de projecte de llei. El text que aquestes
aprovin serà sotmès al referèndum del cos electoral de les províncies compreses dins l'àmbit
territorial de l'Estatut projectat. Si fos aprovat per la majoria dels vots emesos vàlidament a
cada província, la promulgació serà feta en els termes del paràgraf anterior.
CONSTITUCIÓN ESPAÑOLA
§ 3 Constitució Espanyola
– 102 –
3. En els casos prevists pels paràgrafs 4t i 5è de l'apartat anterior, la manca d'aprovació
del projecte d'Estatut per part d'una o de més d’una província no impedirà la constitució de la
Comunitat Autònoma projectada per part de les altres en la forma que estableixi la llei
orgànica prevista per l'apartat 1 d'aquest article.
Article 152.
1. En els Estatuts aprovats pel procediment a què es refereix l'article anterior,
l'organització institucional autonòmica es basarà en una Assemblea Legislativa elegida per
sufragi universal d'acord amb un sistema de representació proporcional que asseguri també
la representació de les diverses zones del territori; un Consell de Govern amb funcions
executives i administratives, i un President, elegit per l'Assemblea entre els seus membres i
nomenat pel Rei, al qual correspon la direcció del Consell de Govern, la suprema
representació de la comunitat respectiva i la de l'Estat dins aquella. El President i els
membres del Consell de Govern seran responsables políticament davant l'Assemblea.
Un Tribunal Superior de Justícia, sens perjudici de la jurisdicció que correspongui al
Tribunal Suprem, culminarà l'organització judicial dins l'àmbit territorial de la Comunitat
Autònoma. En els Estatuts de les Comunitats Autònomes podran establir-se els supòsits i les
formes de participació d'aquelles en l'organització de les demarcacions judicials del territori,
tot de conformitat amb el que preveu la llei orgànica del poder judicial i dins la unitat i la
independència pròpies d'aquest darrer.
Sens perjudici del que disposa l'article 123, les successives instàncies processals, en el
seu cas, s'esgotaran davant òrgans judicials radicats en el mateix territori de la Comunitat
Autònoma en què estigui l'òrgan competent en primera instància.
2. Una vegada hagin estat sancionats i promulgats els respectius Estatuts, només
podran ser modificats mitjançant els procediments que ells mateixos estableixin i mitjançant
referèndum entre els electors inscrits en els censos corresponents.
3. Els Estatuts podran establir circumscripcions territorials pròpies que gaudiran de plena
personalitat jurídica mitjançant l'agrupació de municipis limítrofs.
Article 153.
El control de l'activitat dels òrgans de les Comunitats Autònomes serà exercit:
a) Pel Tribunal Constitucional en allò que es refereixi a la constitucionalitat de les seves
disposicions normatives amb força de llei.
b) Pel Govern, previ dictamen del Consell d'Estat, en allò que pertoqui a l'exercici de
funcions delegades a què es refereix l'apartat 2 de l'article 150.
c) Per la jurisdicció contencioso-administrativa en allò que es refereixi a l'administració
autònoma o a les seves normes reglamentàries.
d) Pel Tribunal de Comptes en els aspectes econòmics i pressupostaris.
Article 154.
Un delegat nomenat pel Govern dirigirà l'Administració de l'Estat en el territori de la
Comunitat Autònoma i la coordinarà, si és procedent, amb l'Administració pròpia de la
Comunitat.
Article 155.
1. Si una Comunitat Autònoma no complia les obligacions que la Constitució o altres lleis
li imposaven, o actuava de forma que atemptés greument contra l'interès general d'Espanya,
el Govern, previ requeriment fet al President de la Comunitat Autònoma i en el cas de no ser
atès, amb l'aprovació per majoria absoluta del Senat podrà adoptar les mesures necessàries
per tal d'obligar-la al compliment forçós de les dites obligacions o per tal de protegir l'interès
general esmentat.
2. Per a l'execució de les mesures previstes a l'apartat anterior, el Govern podrà donar
instruccions a totes les autoritats de les Comunitats Autònomes.
CONSTITUCIÓN ESPAÑOLA
§ 3 Constitució Espanyola
– 103 –
Article 156.
1. Les Comunitats Autònomes gaudiran d'autonomia financera per a acomplir i exercir les
seves competències d'acord amb els principis de coordinació amb la Hisenda estatal i de
solidaritat entre tots els espanyols.
2. Les Comunitats Autònomes podran actuar com a delegats o col·laboradors de l'Estat
en la tasca de recaptació, gestió i liquidació dels recursos tributaris d'aquest, d'acord amb les
lleis i els Estatuts.
Article 157.
1. Els recursos de les Comunitats Autònomes seran constituïts per:
a) Impostos cedits totalment o parcialment per l'Estat; recàrrecs sobre impostos estatals i
altres participacions en els ingressos de l'Estat.
b) Els seus propis impostos, taxes i contribucions especials.
c) Transferències d'un fons de compensació interterritorial i altres assignacions a càrrec
dels Pressupostos Generals de l'Estat.
d) Rendiments procedents del seu patrimoni i ingressos de dret privat.
e) El producte de les operacions de crèdit.
2. Les Comunitats Autònomes no podran adoptar en cap cas mesures tributàries sobre
béns situats fora del seu territori o que constitueixin un obstacle per a la lliure circulació de
mercaderies o de serveis.
3. L'exercici de les competències financeres enumerades en l'anterior apartat 1, les
normes per a resoldre els conflictes que poguessin sorgir i les possibles formes de
col·laboració financera entre les Comunitats Autònomes i l'Estat podran ser regulades per
mitjà d'una llei orgànica.
Article 158.
1. En els Pressupostos Generals de l'Estat es podrà establir una assignació a les
Comunitats Autònomes en funció del volum dels serveis i de les activitats estatals que hagin
assumit i de la garantia d'un nivell mínim en la prestació dels serveis públics fonamentals en
tot el territori espanyol.
2. Per tal de corregir desequilibris econòmics interterritorials i fer efectiu el principi de
solidaritat es constituirà un fons de compensació destinat a despeses d'inversió, els recursos
del qual seran distribuïts per les Corts Generals entre les Comunitats Autònomes i les
províncies, en el seu cas.
TÍTOL IX
Del Tribunal Constitucional
Article 159.
1. El Tribunal Constitucional es compon de 12 membres nomenats pel Rei, dels quals,
quatre a proposició del Congrés, per majoria de les tres cinquenes parts dels seus membres,
quatre a proposició del Senat, amb idèntica majoria, dos a proposició del Govern, i dos a
proposició del Consell General del Poder Judicial.
2. Els membres del Tribunal Constitucional hauran de ser nomenats entre Magistrats i
Fiscals, Professors d'Universitat, funcionaris públics i advocats, tots ells juristes de
competència reconeguda amb més de quinze anys d'exercici professional.
3. El període de designació dels membres del Tribunal Constitucional tindrà una durada
de nou anys i es renovaran per terços cada tres anys.
4. La condició de membre del Tribunal Constitucional és incompatible: amb qualsevol
mandat representatiu; amb els càrrecs polítics o administratius; amb l'exercici de funcions
directives en un partit polític o en un sindicat o d'un càrrec al seu servei; amb l'exercici de les
carreres judicial i fiscal, i amb qualsevol activitat professional o mercantil.
CONSTITUCIÓN ESPAÑOLA
§ 3 Constitució Espanyola
– 104 –
Altrament, els membres del Tribunal Constitucional tindran les incompatibilitats pròpies
dels membres del Poder Judicial.
5. Els membres del Tribunal Constitucional seran independents i inamovibles en l'exercici
del seu mandat.
Article 160.
El President del Tribunal Constitucional serà nomenat entre els membres d'aquest pel
Rei, a proposició del mateix Tribunal en ple i per a un període de tres anys.
Article 161.
1. El Tribunal Constitucional té jurisdicció en tot el territori espanyol i és competent per a
conèixer:
a) Del recurs d'inconstitucionalitat contra lleis i disposicions normatives amb força de llei.
La declaració d'inconstitucionalitat d'una norma amb rang de llei, interpretada per la
jurisprudència afectarà aquesta, però la sentència o les sentències que n'hagin recaigut no
perdran el valor de cosa jutjada.
b) Del recurs d'emparament per violació dels drets i de les llibertats continguts en
l'article 53.2 d'aquesta Constitució, en els casos i formes que la llei estableixi.
c) Dels conflictes de competència entre l'Estat i les Comunitats Autònomes o dels de les
Comunitats Autònomes entre elles.
d) De les altres matèries que li atribueixen la Constitució o les lleis orgàniques.
2. El Govern podrà impugnar davant el Tribunal Constitucional les disposicions i
resolucions adoptades pels òrgans de les Comunitats Autònomes. La impugnació provocarà
la suspensió de la disposició o de la resolució recorreguda, però el Tribunal, en el seu cas,
haurà de ratificar-la o alçar-la en un termini no superior als cinc mesos.
Article 162.
1. Tenen legitimitat:
a) Per a interposar el recurs d'inconstitucionalitat, el President del Govern, el Defensor
del Poble, cinquanta Diputats, cinquanta Senadors, els òrgans col·legiats executius de les
Comunitats Autònomes i, en el seu cas, les seves Assemblees.
b) Per a interposar el recurs d'emparament, tota persona natural o jurídica que invoqui un
interès legítim, a més del Defensor del Poble i del Ministeri Fiscal.
2. En els altres casos, la llei orgànica determinarà les persones i els òrgans legitimats.
Article 163.
Quan en algun procés, un òrgan judicial consideri que una norma amb rang de llei,
aplicable al cas, de la validesa de la qual depengui el veredicte, pugui ser contrària a la
Constitució, plantejarà la qüestió davant el Tribunal Constitucional en els casos, en la forma i
amb els efectes que la llei estableixi, que en cap cas seran suspensius.
Article 164.
1. Les sentències del Tribunal Constitucional es publicaran en el butlletí oficial de l'Estat
amb els vots particulars, si n'hi hagués. Tenen el valor de cosa jutjada a partir de l'endemà
d'haver estat publicades i no hi ha cap recurs en contra. Aquelles que declarin la
inconstitucionalitat d'una llei o d'una norma amb força de llei i totes aquelles que no es limitin
a l'estimació subjectiva d'un dret, tenen plens efectes davant tothom.
2. Llevat que en el veredicte es disposi fins una altra cosa, subsistirà la vigència de la llei
en la part no afectada per la inconstitucionalitat.
Article 165.
Una llei orgànica regularà el funcionament del Tribunal Constitucional, l'estatut dels seus
membres, el procediment davant aquell i les condicions per a l'exercici de les accions.
CONSTITUCIÓN ESPAÑOLA
§ 3 Constitució Espanyola
– 105 –
TÍTOL X
De la reforma constitucional
Article 166.
La iniciativa de reforma constitucional s'exercirà en la forma prevista en els apartats 1 i 2
de l'article 87.
Article 167.
1. Els projectes de reforma constitucional hauran de ser aprovats per una majoria de les
tres cinquenes parts de cada una de les Cambres. Si no hi hagués acord entre totes dues,
s'intentarà obtenir-lo mitjançant la creació d'una Comissió de composició paritària de
Diputats i Senadors que presentarà un text que serà votat pel Congrés i pel Senat.
2. En cas de no aconseguir-se l'aprovació mitjançant el procediment de l'apartat anterior,
i sempre que el text hagués obtingut el vot favorable de la majoria absoluta del Senat, el
Congrés, per majoria de les dues terceres parts, podrà aprovar la reforma.
3. Una vegada hagi estat aprovada la reforma per les Corts Generals, serà sotmesa a
referèndum per tal de ser ratificada, sempre que ho demani una dècima part dels membres
de qualsevol de les Cambres, dins l'espai dels quinze dies següents al de l'aprovació.
Article 168.
1. Si es proposava la revisió total de la Constitució o una de parcial que afectés el Títol
Preliminar, el Capítol II, Secció 1a del Títol I, o el Títol II, es procedirà a l'aprovació del
principi per majoria dels dos terços de cada Cambra, i a la dissolució immediata de les Corts.
2. Les Cambres elegides hauran de ratificar la decisió i procedir a l'estudi del nou text
constitucional, que haurà de ser aprovat per majoria dels dos terços de les dues Cambres.
3. Aprovada la reforma per les Corts Generals, se sotmetrà a referèndum per a la seva
ratificació.
Article 169.
No podrà iniciar-se la reforma constitucional en temps de guerra o de vigència d'algun
dels estats previstos en l'article 116.
DISPOSICIONS ADDICIONALS
Primera.
La Constitució empara i respecta els drets històrics dels territoris forals.
L'actualització general del dit règim foral es durà a terme, en el seu cas, dins el marc de
la Constitució i dels Estatuts d'Autonomia.
Segona.
La declaració de majoria d'edat que conté l'article 12 d'aquesta Constitució no perjudica
les situacions emparades pels drets forals en l'àmbit del dret privat.
Tercera.
La modificació del règim econòmic i fiscal de l'arxipèlag canari requerirà un informe previ
de la Comunitat Autònoma o, en el seu cas, de l'òrgan provisional autonòmic.
Quarta.
En les Comunitats Autònomes on resideixi més d'una Audiència Territorial, els Estatuts
d'Autonomia respectius podran mantenir les que ja hi eren i distribuir les competències entre
elles, sempre de conformitat amb el que preveu la llei orgànica del poder judicial i mantenintne la unitat i la independència.
CONSTITUCIÓN ESPAÑOLA
§ 3 Constitució Espanyola
– 106 –
DISPOSICIONS TRANSITÒRIES
Primera.
En els territoris dotats d'un règim provisional d'autonomia, els seus òrgans col·legiats
superiors, per mitjà d'un acord adoptat per la majoria absoluta dels seus membres, podran
substituir la iniciativa que l'apartat 2 de l'article 143 atribueix a les Diputacions Provincials o
als òrgans interinsulars corresponents.
Segona.
Els territoris que en el passat haguessin plebiscitat afirmativament projectes d'Estatut
d'Autonomia i en el moment de promulgar aquesta Constitució comptin amb règims
provisionals d'autonomia, podran procedir immediatament en la forma prevista per l'apartat 2
de l'article 148, sempre que ho acordin així, per majoria absoluta, els òrgans preautonòmics
col·legiats superiors, els quals hauran de comunicar-ho al Govern. El projecte d'Estatut serà
elaborat d'acord amb allò que estableix l'article 151, número 2, a convocatòria de l'òrgan
col·legiat preautonòmic.
Tercera.
La iniciativa del procés autonòmic per part de les Corporacions locals o dels seus
membres, prevista per l'apartat 2 de l'article 143, s'entén que és diferida, amb tots els seus
efectes, fins a la celebració de les primeres eleccions locals sota la vigència de la
Constitució.
Quarta.
1. En el cas de Navarra, i a efectes de la seva incorporació al Consell General Basc o al
règim autonòmic basc que el substitueixi en lloc del que estableix l'article 143 de la
Constitució, la iniciativa correspon a l'òrgan foral competent, el qual adoptarà la seva decisió
per majoria dels membres que la componen. Per tal que la dita iniciativa sigui vàlida, caldrà,
a més, que la decisió de l'òrgan Foral competent sigui ratificada per un referèndum convocat
expressament a aquest efecte, i aprovat per majoria dels vots vàlids emesos.
2. Si la iniciativa no reeixís, només es podrà tornar a produir en un altre període de
mandat de l'òrgan Foral competent, i en qualsevol cas, quan hagi transcorregut el termini
mínim que estableix l'article 143.
Cinquena.
Les ciutats de Ceuta i Melilla podran constituir-se en Comunitats Autònomes en el cas
que ho decideixin així els seus respectius Ajuntaments, per mitjà d'un acord adoptat per la
majoria absoluta dels seus membres i, si ho autoritzen les Corts Generals, mitjançant una llei
orgànica, en els termes previstos per l'article 144.
Sisena.
Si es trameten a la Comissió de Constitució del Congrés diversos projectes d'Estatut,
seran dictaminats per l'ordre en què hi haguessin entrat, i el termini de dos mesos a què es
refereix l'article 151 començarà a comptar des que la Comissió acabi l'estudi del projecte o
projectes de què successivament hagi conegut.
Setena.
Els organismes provisionals autonòmics es consideraran dissolts en els casos següents:
a) Una vegada hagin estat constituïts els òrgans que estableixin els estatuts d'autonomia
aprovats conformement a aquesta Constitució.
b) En cas que la iniciativa del procés autonòmic no arribés a reeixir per tal com no
complís els requisits prevists a l'article 143.
c) Si l'organisme no hagués exercit el dret que li reconeix la disposició transitòria primera
dins el termini de tres anys.
CONSTITUCIÓN ESPAÑOLA
§ 3 Constitució Espanyola
– 107 –
Vuitena.
1. Després de l'entrada en vigor de la present Constitució, les Cambres que l'han
aprovada assumiran les funcions i les competències que s'hi assenyalen respectivament per
al Congrés i per al Senat, sense que en cap cas el seu mandat s'estengui més enllà del 15
de juny de 1981.
2. A efecte del que estableix l'article 99, la promulgació de la Constitució es considera
com un cas constitucional en el qual és procedent d'aplicar-lo. A aquest efecte, a partir de la
dita promulgació s'obrirà un període de trenta dies per a l'aplicació del que disposa el dit
article. Durant aquest període, l'actual President del Govern, que assumirà les funcions i les
competències que la Constitució estableix per a aquest càrrec, podrà optar per usar de la
facultat que li reconeix l'article 115 o bé donar pas, amb la seva dimissió, a l'aplicació del que
estableix l'article 99; en aquest darrer cas restarà en la situació prevista en l'apartat 2 de
l'article 101.
3. En cas de dissolució, d'acord amb el que preveu l'article 115 i si no s'hagués produït
legalment allò que preveuen els articles 68 i 69, caldrà aplicar a les eleccions les normes
vigents anteriorment, amb les úniques excepcions que en allò que fa referència a
inelegibilitats i incompatibilitats s'aplicarà directament allò que preveu l'incís segon de la lletra
b) de l'apartat 1 de l'article 70 de la Constitució i el que aquesta mateixa disposa respecte a
l'edat de votar i el que estableix l'article 69.3.
Novena.
Als tres anys d'haver estat elegits per primera vegada els membres del Tribunal
Constitucional es designarà per sorteig un grup de quatre membres de la mateixa
procedència electiva que hagin de cessar i ser renovats. A aquest únic efecte, es
consideraran agrupats com membres de la mateixa procedència els dos designats a
proposició del Govern i els dos que procedeixen de la formulada pel Consell General del
Poder Judicial. Després d'un segon període de tres anys es renovarà pel mateix procediment
un dels dos grups no afectats pel sorteig anterior. Des d'aquell moment la renovació
s'ajustarà al que estableix el número 3 de l'article 159.
DISPOSICIÓ DEROGATÒRIA
1. Resta derogada la Llei 1/1977, del 4 de gener, per a la Reforma Política, i, en la
mesura que no fossin ja derogades per aquesta Llei, la de Principios Fundamentales del
Movimiento Nacional, del 17 de maig de 1958, el Fuero de los Españoles del 17 de juliol de
1945, el Fuero de Trabajo del 9 de març de 1938, la Ley Constitutiva de las Cortes del 17 de
juliol de 1942, la Ley de Sucesión en la Jefatura del Estado del 26 de juliol de 1947,
modificades totes per la Llei Orgànica de l'Estat del 10 de gener de 1967 i de la mateixa
manera, aquesta darrera i la del Referèndum Nacional del 22 d'octubre de 1945.
2. En la mesura que poguessin conservar alguna vigència, es considera derogat
definitivament la Llei del 25 d'octubre de 1839 en allò que pogués afectar les províncies
d'Àlaba, Guipúscoa i Biscaia.
De la mateixa forma es considera derogada definitivament la Llei del 21 de juliol de 1876.
3. Així mateix queden derogades totes les disposicions que s'oposin al que estableix
aquesta Constitució.
DISPOSICIÓ FINAL
Aquesta Constitució entrarà en vigor el mateix dia que en sigui publicat el text oficial al
Butlletí Oficial de l'Estat. Serà publicada també en les altres llengües d'Espanya.
Espanya o el Regne d'Espanya (en castellà i gallec: Reino de España, en basc: Espainiako Erresuma, en asturià: Reinu d'España, en occità: Reialme d'Espanha, en aragonès: Reino d'Espanya) és un estat del sud-oest d'Europa, que ocupa la major part de la península Ibèrica, la qual comparteix amb Andorra, França (l'Alta Cerdanya), Gibraltar i Portugal. Amb una superfície de 504.030 km², Espanya és el segon estat més extens de l'Europa occidental i el sisè més poblat del continent europeu. Limita al nord-est amb França i el principat d'Andorra, a l'oest amb Portugal i amb l'oceà Atlàntic, amb el Mar Cantàbric al nord, i a l'est i al sud amb la mar Mediterrània. Pertanyen a Espanya també els territoris extrapeninsulars de les Illes Balears, a la mar Mediterrània, les illes Canàries a l'oceà Atlàntic i les ciutats de Ceuta i Melilla, a l'Àfrica del Nord, que limiten amb el Marroc.

Amb la unió i conquesta de diversos regnes de la península Ibèrica, Espanya es va convertir, arran del descobriment d'Amèrica, la seva subsegüent conquesta i l'explotació dels seus recursos, en l'imperi més ric i extens del món del segle xvi al segle xvii. Posteriorment l'economia es va estancar, i amb la pèrdua de la majoria dels territoris el segle xix, Espanya va entrar en un període de decadència econòmica i d'inestabilitat política i social.

Tot i la coincidència social i geogràfica, conceptualment cal diferenciar la Monarquia hispànica, existent fins al s. XVIII, i l'estat nació iniciat a partir de la unió política promoguda pels Decrets de Nova Planta, i amb la Constitució de 1812 com a destacat carreu legal. Fins als s. XVIII - XIX el terme espanyol venia a representar els territoris i cultures del territori estatal, essent l'espanyolisme un sentiment inclusiu, mentre que després l'Estat promogué la correlació excloent espanyol = castellà.

La Guerra Civil espanyola, de 1936 a 1939, va posar la nació al centre de l'escenari mundial, a la fi de la qual es va aïllar durant gairebé quatre dècades (36 anys) de la dictadura de Francisco Franco, fins a la seva mort el 1975. Des d'aleshores, Espanya ha experimentat una extraordinària transformació política i econòmica. Per una banda, la democràcia s'ha consolidat, i la societat, profundament conservadora, ha evolucionat a una de molt més tolerant. Per altra banda, amb l'entrada d'Espanya a la Comunitat Europea, l'economia ha passat d'una de les més pobres de la regió, cap a la novena més gran del món, amb una renda per capita del 90% de la mitjana dels quinze membres abans de la seva expansió, i amb estàndards de vida en l'actualitat superiors a Itàlia.

La població espanyola és una mescla de diversos grups ètnics, i l'Estat és geogràficament i culturalment divers. Moltes i variades cultures, entre les quals, la castellana, la catalana, la lusitana, la gallega, la basca, l'àrab, la jueva i la romana, cadascuna contribuint al patrimoni artístic mundial, han conformat l'Espanya actual.

Espanya s'ha constituït com a Estat social, democràtic i de dret, la forma de govern del qual és la monarquia parlamentària constitucional. Està integrat per diverses regions i nacionalitats, totes les quals s'han constituït com a comunitats autònomes, les quals són la base de l'organització territorial. S'hi parlen diverses llengües: el castellà —oficial a tot l'Estat— així com el català (oficialment anomenat "valencià" al País Valencià), el basc, l'occità (en la seva variant aranesa) i el gallec, cooficials a les comunitats on són pròpies, així com l'asturlleonès (parlat a Lleó, Astúries, Cantàbria i Extremadura) i l'aragonès (parlat a l'Aragó), sense reconeixement oficial.

Toponímia
El nom d'Espanya es deriva del llatí Hispania, "Hispània", amb el qual els romans designaven geogràficament la península Ibèrica. El nom d'Iberia era la denominació preferida pels autors grecs per referir-se al mateix territori. Tanmateix, les arrels del terme Hispània no són llatines, per la qual cosa, del seu origen, se n'han formulat diverses teories.

La hipòtesi més acceptada diu que Hispania prové del fenici i-spn-ya, terme documentat des del segon mil·lenni aC en inscripcions ugarítiques. Els fenicis van construir la primera civilització no ibèrica que va arribar a la península per a expandir llur comerç i que va fundar, entre altres ciutats, Cadis, la més antiga d'Europa occidental. Els romans van adoptar aquesta denominació dels cartaginesos vençuts, interpretant el prefix i com a costa, illa o terra, i ya com a regió. El lexema spn, que en hebreu, llengua molt propera al fenici, es pot llegir com a saphan es va traduir com a «conills» —tot i que en realitat es refereix al damà, un procàvid d'aspecte similar al conill que habitava la regió. Els romans, per tant, van designar Hispània com a «terra plena de conills», segons es pot constatar en els escrits de Ciceró, Juli Cèsar, Plini el Vell, entre altres. Fins i tot en algunes monedes encunyades a l'època d'Adrià, figuraven personificacions d'Hispània com a dona asseguda amb un conill als seus peus. En la mateixa línia, Isidor de Sevilla, al seu llibre d'Etimologies, postula que el terme té la seva arrel en Ispani, un topònim fenici-púnic de Sevilla, ciutat que els romans van denominar Hispalis.

Denari del fill de Pompeu amb l'al·legoria d'Hispània
L'historiador i hebraista Cándido María Trigueros va proposar en la Real Academia Sevillana de Buenas Letras, el 1767, una teoria alternativa, basada en el fet que l'alfabet fenici, com l'hebreu, no tenia cap vocal. Així, spn (sphan en hebreu i arameu), significaria en fenici, "el nord", una denominació que feia referència a la situació geogràfica de la península en relació amb la costa africana, la ruta dels fenicis, i per tant i-spn-ya significaria la "Terra del nord". Una teoria contemporània, proposada per Jesús Luis Cunchillos, suggereix que l'arrel del terme span és spy, que vol dir "forjar o batre metalls", i que per tant, Espanya és la "Terra on es forgen metalls".

A més de la teoria de l'origen fenici—tot i que el seu significat és discutit—al llarg de la història s'han proposat altres hipòtesis. Al començament de l'Edat moderna, Antonio de Nebrija va proposar que Hispània és una deformació de la paraula ibèrica Hispalis que significava la "Ciutat d'occident". Al segle xix, Juan Antonio Moguel va proposar que el terme podria provenir de la paraula èuscar Izpania, que voldria dir "que divideix el mar", composta per les veus iz i pània, tot i que el 1902, Miguel de Unamuno, va argumentar que per a alguns bascs, el nom es deriva de l'èuscar ezpaña, "llavi", en al·lusió a la posició de la península a Europa.

Durant l'edat mitjana, i com a evolució del terme geogràfic, Espanya comprenia tots els regnes de la península, des de Portugal, Galícia, Castella fins a l'Aragó. Tot i que diversos monarques hispànics havien fet ús del títol «Rei d'Espanya» o «Rei de les Espanyes», no seria sinó fins al regnat de Felip V de Castella i IV d'Aragó que el nom de «Rei d'Espanya» passa a substituir en exclusiva al del «Rei de Castella».
Espanya està situada a l'extrem sud-occidental d'Europa, a la península Ibèrica tot i que comprèn també dos arxipèlags—les illes Canàries a l'oceà Atlàntic i les Illes Balears a la mar mediterrània—i dues ciutats, Ceuta i Melilla al nord d'Àfrica. A més, inclou altres possessions menors no continentals com ara les illes Chafarinas, Vélez de la Gomera i el penyal d'Alhucemas, així com l'illa d'Alborán, les illes Columbretes, i una sèrie d'illes i illots a prop de les costes peninsulars.

Per la seva extensió territorial, és el quart país més extens d'Europa, després de Rússia, Ucraïna i França, i el segon més extens de la Unió Europea. Físicament, Espanya limita a l'oest amb Portugal i l'oceà Atlàntic, a l'est amb el mar Mediterrani, al sud amb l'oceà Atlàntic i l'estret de Gibraltar, i al nord amb els Pirineus, el golf de Biscaia i el mar Cantàbric.

El territori central d'Espanya és dominat per planes i serralades, com ara la Sierra Nevada. Els principals rius del territori són el Tajo, l'Ebre, el Duero, el Guadiana i el Guadalquivir.
La constitució espanyola estableix que la sobirania resideix en el poble, del qual emanen els poders de l'Estat. El rei, és el cap d'Estat, símbol de la seva unitat i permanència; ha d'arbitrar i moderar el funcionament de les institucions de l'Estat i n'és la més alta representació en les relacions internacionals. Tot i que el seu paper és primordialment cerimonial, les lleis han de ser aprovades i promulgades pel rei. Correspon al rei també convocar o dissoldre les Corts Generals, convocar a eleccions, proposar el candidat a President del Govern i nomenar els seus ministres. És també el comandant suprem de les Forces Armades espanyoles. L'actual Rei d'Espanya és Felip VI.

Les Corts Generals representen el poble espanyol. Són integrades pel Congrés dels Diputats i el Senat. Les Corts exerceixen la potestat legislativa de l'Estat. El Congrés dels Diputats ha d'estar integrat per un mínim de 300 i un màxim de 400 diputats—actualment n'hi ha 350—electes per sufragi universal, lliure, igual i directe, segons el mètode de representació proporcional, en què la circumscripció electoral és la província, amb l'excepció de Ceuta i Melilla que conformen cadascuna una circumscripció electoral. El Congrés s'elegeix per un període de quatre anys. Són electors i elegibles tots els espanyols en ple ús dels seus drets polítics. El Senat és la cambra de representació territorial. S'elegeixen, per cada província, quatre senadors per sufragi universal pels votants que hi resideixin, llevat de les províncies insulars. D'aquestes, s'elegeixen tres senadors per les illes de Gran Canària, Mallorca i Tenerife, i un senador per a Eivissa-Formentera, Menorca, Fuerteventura, La Gomera, El Hierro, Lanzarote i La Palma. A més, Ceuta i Melilla elegeixen cadascuna dos senadors. Finalment, els parlaments de les comunitats autònomes designen un senador com a mínim, i un d'altre per cada milió d'habitants. Actualment hi ha 264 senadors, 208 que han estat elegits, i 56 que han estat designats.

Palau de la Moncloa, residència oficial del president del govern espanyol
Després de les eleccions parlamentàries i la subsegüent renovació del Congrés dels Diputats, el rei, prèvia consulta dels representants dels grups polítics, proposa un candidat a la Presidència del Govern, el qual formarà el govern mentre conservi la confiança de la Cambra. El candidat ha d'aconseguir la majoria absoluta dels vots del Congrés dels Diputats, en una primera volta, o una majoria simple, en una segona volta. Per tant, el President del Govern és sovint el líder del partit o coalició majoritària al parlament. El Govern dirigeix la política interior i exterior, l'administració civil i militar, la defensa de l'Estat i exerceix la potestat executiva de l'Estat. El Govern està integrat pel President, els Vicepresidents, i els ministres, tots els quals conformen el Consell de Ministres. L'actual president del govern espanyol és Pedro Sánchez Pérez-Castejón, del Partit Socialista Obrer Espanyol (PSOE).

Finalment, la potestat judicial és exercida per jutges i magistrats independents que administren la justícia en nom del rei. De tots els tribunals, el Tribunal Suprem és l'òrgan jurisdiccional superior. El seu president és nomenat pel rei, proposat pel Consell General del Poder Judicial. Aquest consell està integrat per vint-i-un membres —un dels quals és el president.
Malgrat algunes diferències en les competències de les comunitats autònomes, el govern de totes es basa en el parlamentarisme. Cadascuna té un parlament unicameral, els membres del qual són elegits per sufragi universal mitjançant la representació proporcional. El govern comunitari està encapçalat per un president el qual és responsable davant el parlament.

En algunes regions—principalment en alguns sectors de Catalunya, País Valencià, Aragó, Galícia i el País Basc—existeix un sentiment nacional que s'ha expressat de diverses maneres. S'hi han format partits polítics, molts d'ells independentistes, com ara el Bloc Nacionalista Gallec, Esquerra Republicana de Catalunya, Eusko Alkartasuna, Bloc Nacionalista Valencià i Chunta Aragonesista. Altres partits oscil·len entre postures autonomistes, federalistes o independentistes.

A més de les comunitats autònomes, i com a divisions territorials de primer nivell també, hi ha dues ciutats autònomes: Ceuta i Melilla, ambdues localitzades a la costa del nord d'Àfrica. Encara que no se'ls atorga facultats legislatives se'ls permet proposar en les Corts Generals iniciatives legislatives que consideren oportunes. Aquesta és la principal diferència entre les comunitats i les ciutats autònomes: les ciutats no tenen una assemblea legislativa autònoma pròpia.

Des del 2003 s'ha adoptat la Nomenclatura de les Unitats Territorials Estadístiques, o unitats NUTS, de tres nivells, amb finalitats merament estadístiques, basats en les normatives europees i fixats per l'Eurostat. Les 50 províncies espanyoles i les dues ciutats autònomes són classificades en els nivells NUTS-3; les 17 comunitats autònomes són classificades en els nivells NUTS-2, i per als nivells NUTS-1 s'han creat grups de comunitats autònomes.

Actualment Espanya té dos conflictes territorials importants: un al penyal de Gibraltar, colònia britànica al sud de la península Ibèrica que Espanya vol recuperar, i l'altre a les ciutats autònomes espanyoles Ceuta i Melilla, sovint reclamades pel Marroc.

Defensa i seguretat
El nou vaixell Juan Carlos I (L-61) de l'Armada Espanyola.
La responsabilitat de la defensa de l'Estat recau en les Forces Armades, la missió de les quals, segons l'article vuitè de la constitució espanyola és "garantir la sobirania i independència d'Espanya, defendre la seva integritat territorial i l'ordenament constitucional". Tradicionalment s'han dividit en tres cossos: l'Exèrcit de Terra, l'Armada i l'Exèrcit de l'Aire. A més, s'hi inclou la Guàrdia Reial i la Unitat Militar d'Emergències.

Espanya és un dels Estats més importants de l'EUFOR, i de l'Eurocòs, i té una posició destacada en l'estructura de l'OTAN, a la qual pertany des de 1982. Actualment els Estats Units operen una base militar en territori espanyol, a Morón de la Frontera (Sevilla). Espanya té la sisena flota naval més poderosa del món, i el cos d'infanteria de marina més antic del món.

Internament, el Cos Nacional de Policia (CNP) és la força policíaca encarregada de la seguretat urbana i d'investigació. A més, la Guàrdia Civil, fundada el 1844, està encarregada de la seguretat de les àrees rurals i les rutes i autopistes, a més de les fronteres. Tots dos, el CNP i la Guàrdia Civil, han estat unificats sota el comandament del Ministeri de l'Interior. A Catalunya i el País Basc, tanmateix, hi ha cossos de policia autònoms — els Mossos d'Esquadra i l'Ertzaintza respectivament — que assumeixen moltes funcions de la Policia de l'Estat.

Relacions exteriors
Les relacions internacionals d'Espanya es poden dividir en dos blocs, aquelles en què intervé per ser membre d'institucions internacionals, i aquelles on històricament ha tingut un pes específic. Dins aquest segon grup destaquen tres àrees on s'ha intensificat la relació diplomàtica espanyola: els pobles que envolten la mar Mediterrània (especialment a partir del Procés de Barcelona: Unió per la Mediterrània), la Unió Europea i els països de l'Amèrica Llatina, amb els quals el castellà com a llengua.

En segon terme, té relacions amb una antiga colònia, Guinea Equatorial, país amb lligams idiomàtics. Destaca per ser un país tradicionalment afí als territoris àrabs, fet que l'ha portat a intervenir en conflictes i trobades sobre l'Orient Mitjà, malgrat la llunyania geogràfica.

El gruix de les relacions exteriors es duen a terme a través del Ministeri d'Afers Exteriors i Cooperació d'Espanya i els seus organismes subalterns. La majoria de relacions són pacífiques, ja que els conflictes territorials són limitats: d'una banda la disputa sobre Gibraltar i de l'altra les ciutats autònomes de Ceuta i Melilla.

Economia
Article principal: Economia d'Espanya
World Trade Center a Barcelona
Segons les dades econòmiques publicades el 2018 per la CIA, el Producte interior brut d'Espanya en acabar l'any 2017, va ser de 1.774 bilions de dòlars fent-la la setzena economia més gran del món (2008 eren 1.401 bilions de dòlars). El 2017 el Producte interior brut per habitant en paritat de poder adquisitiu va ser de 38.300 dòlars (2008: 34.600 dòlar, sense correcció per inflació), que posa Espanya en 49è lloc entre Nova Zelanda i Itàlia. El 2010 la Renda nacional bruta era similar al PIB, estimada en 1.456 bilions de dòlars, o 31.960 dòlars per habitant, segons el mètode Atlas, o 31.130 dòlars en paritat de poder adquisitiu.

Història econòmica
La industrialització espanyola, tot i començar cap a la fi del segle xviii, va estar concentrada només en unes quantes regions, en especial a Catalunya i Biscaia. De fet, el creixement econòmic d'Espanya va ser molt més lent que no pas el de les altres economies europees, per la qual cosa, Espanya, en començar el segle xx, era més pobre i menys desenvolupada que els seus veïns del nord. La demanda de productes metal·lúrgics i tèxtils durant la Primera Guerra Mundial, en què Espanya es declararia neutral, va propiciar el creixement econòmic, però, com la resta de les economies mundials duran la Gran Depressió que va començar el 1929, Espanya va entrar en recessió. Després de la Guerra Civil, gran part de l'economia espanyola va ser severament afectada, i les polítiques d'autarquia de Franco, i el seu aïllament de les democràcies europees, van evitar la seva revitalització. A més a més, en ser un «govern feixista», Espanya va ser exclosa del Pla Marshall dels Estats Units per a la reconstrucció d'Europa.

A partir de la dècada de 1960, l'economia va començar a liberalitzar-se i obrir-se, la qual cosa va permetre la inserció del país dins l'etapa de creixement econòmic del món desenvolupat. Es van mobilitzar els recursos productius interns, el turisme de masses es va convertir en peça clau de l'economia, i es va modernitzar l'aparell productiu amb la liberalització de les importacions. Tot l'anterior en conjunció amb la forta inversió nacional i estrangera van produir un ritme accelerat de creixement entre 1960 i 1974, amb una mitjana anual de 7,1%, i un creixement de la renda per habitant anual del 5,5%. La renda per habitant, que era la meitat de la mitjana europea al començament d'aquest període, es va incrementar al 80% de la mitjana europea el 1975.

Façana del Banc Espanyol de Crèdit, a Barcelona
No obstant això, la dependència de les condicions externes van fer que l'economia espanyola fos molt vulnerable a la crisi econòmica mundial de 1970. La inflació i la taxa d'atur es van disparar, aquesta última superant el 20% de la població econòmicament activa el 1985. A partir de 1985, l'economia va tornar a recuperar-se, i l'entrada del país a la Comunitat Europea, va permetre el ràpid creixement econòmic, convertint Espanya en el país més dinàmic d'Europa. Amb l'adhesió a la Comunitat, es va acceptar una cultura econòmica que incloïa l'estabilització de l'economia per evitar la inflació i el desequilibri en la balança de pagaments, així com l'obertura i la liberalització. Després d'una breu recessió, Espanya va créixer cada any, de 1994 al 2008. En aquest període, l'atur va disminuir, en especial gràcies a l'expansió del sector dels serveis. El govern va començar una sèrie de privatitzacions d'empreses públiques. Espanya va qualificar per a la incorporació de l'euro, la moneda única de la Unió Europea, adoptant-la en circulació el 2002. Al segle xxi, Espanya s'havia ja consolidat com una de les economies més fortes de la Unió Europea, amb rendes per habitant comparables a les de les grans economies europees. Espanya ha invertit en recerca i desenvolupament i triplicat la inversió en aquest sector des del 2000, tot i que la inversió privada és molt petita. La indústria de l'energia renovable és subvencionada, i actualment el 22% de l'electricitat es produeix així, i tres de les cinc companyies renovables més grans del món són espanyoles. Alguns dels reptes de l'economia són fer-la més eficient, incrementar la productivitat, i millorar l'educació.

Gratacels a Madrid
L'economia espanyola va ser severament afectada per la crisi financera mundial del 2008, i va entrar en recessió el tercer trimestre del mateix any. La bombolla immobiliària, que havia estat l'element principal del creixement del 2001 al 2007, va esclatar, i la taxa de creixement econòmic, que anteriorment havia estat superior al 3% anual, només va ser de l'1,2% el 2008. De fet, el sector de la construcció, representava, abans de la recessió, el 10% del Producte interior brut total, oferint feina a un percentatge considerable de la població, i atraient molts immigrants d'Europa de l'Est i de Sud-amèrica. La taxa d'atur s'ha incrementat de manera significativa, del 13% a la fi del 2008, superant el 17% per a novembre del 2009. Malgrat la recuperació de la resta d'Europa el tercer trimestre del 2009, Espanya no sortirà de la recessió sinó fins al 2010 sent, possiblement, l'última de les economies de la Unió Europea a fer-ho. Així i tot, la banca espanyola és sòlida, i per tant no va ser necessària la gran intervenció del govern per a rescatar els bancs, com va ser el cas a altres Estats europeus.

Economia per sector
Vinyes de La Rioja
A partir de la dècada de 1960, va començar un declivi relatiu en l'agricultura espanyola, acompanyada del decrement en la població rural. Fins i tot en l'actualitat, l'agricultura espanyola encara es troba en una situació relativament retardada segons els estàndards europeus: la inversió capital per hectàrea és una cinquena part de la mitjana de l'Organització per a la Cooperació i el Desenvolupament Econòmic (OECD), l'anomenat, "club dels països rics". Així i tot, des de l'entrada d'Espanya a la Comunitat Europea el 1986, l'agricultura s'ha adaptat a les polítiques europees, i les terres productives, especialment aquelles destinades al conreu orgànic, s'han incrementat. La diversitat regional permet també una diversitat en la producció agrícola i l'ocupació, que varia de manera significativa per comunitat autònoma. S'estima que el 2008, el 4% de la població econòmicament activa estava ocupada en l'agricultura, i que aquesta activitat representava el 3,8% del Producte interior brut. Entre els productes principals són els vegetals, les fruites i els cereals, que representen el 75% del valor de la producció agrícola total. L'ordi i el blat, els principals productes espanyols, predominen a Castella i Lleó, Castella - la Manxa i Andalusia; l'arròs al País Valencià i a Catalunya; el tabac a Extremadura; l'oliva al sud; i els cítrics al País Valencià i a Múrcia. La indústria del vi és molt important: Espanya és un dels productors més gran de vi del món; les àrees de producció més importants són La Rioja, el Penedès (a Catalunya), Valdepeñas (a Castella - la Manxa), la vall del Duero (a Valladolid i Màlaga) i Jerez de la Frontera (a Andalusia).

La pesca té un pes molt més petit del PIB espanyol, ocupant a un percentatge també molt petit, però és important atès el seu efecte i la seva importància en algunes regions. De fet, Espanya és un dels països desenvolupats on la pesca és una de les activitats econòmiques més important. Destaquen en pesca Galícia, Cantàbria, Andalusia, el País Basc, Canàries i les Illes Balears.

Indústria petroquímica de Tarragona a Catalunya
El 2008, la indústria representava el 23,2% del PIB espanyol, i ocupava el 26,4% de la població activa. La industrialització espanyola històricament va estar concentrada al País Basc, a Catalunya i a Madrid. A partir de la dècada de 1960 l'economia va començar a diversificar-se. En l'actualitat són importants la indústria de l'automòbil (entre les empreses s'hi troba l'espanyola SEAT), la indústria farmacèutica, la indústria tèxtil, i la indústria de les telecomunicacions entre altres. La mineria la producció d'acer també són important, sobretot al nord, a Astúries i al País Basc.

El sector dels serveis, tot i ser menys desenvolupat que no pas a altres països europeus, és el sector més important de l'economia espanyola. El 2008 els serveis representaven el 67,6% del PIB, i ocupaven el 69,5% de la població activa. Entre totes les indústries dels serveis, el turisme és una de les més importants, en ser Espanya una de les destinacions turístiques més importants del món, representant a prop del 10% del total del PIB i de l'ocupació. El 2008, Espanya va ser la tercera destinació turística més visita del món, darrere de França i els Estats Units, amb 57,3 milions de turistes, i la segona destinació turística quant a la renda que se'n deriva, amb $61.600 milions de dòlars.

Geografia humana i societat
Demografia i dinàmica poblacional
Article principal: Demografia d'Espanya
El 2010 la població estimada d'Espanya era de 46.951.532 habitants fent-lo el 32è Estat més poblat del món, i el vuitè d'Europa. Des del descobriment i colonització d'Amèrica fins a la segona meitat del segle xx, Espanya va ser un país d'emigració. Les taxes de natalitat i mortalitat van començar a descendir des del començament del segle xx, tot i que durant el règim franquista, la taxa de natalitat es va incrementar, ja que el govern encoratjava les famílies nombroses, mentre que les taxes de mortalitat van disminuir. A partir de la dècada dels seixanta, la taxa de natalitat va tornar a decréixer, per la qual cosa, la taxa de creixement natural va arribar a ser gairebé nul·la a la fi del segle xx, tot i que s'ha tornat a incrementar gràcies als naixements de la població immigrants. L'esperança de vida s'ha incrementat considerablement, i a l'inici del segle XXI ja era una de les més elevades del món.

El 2009, la taxa de natalitat es va estimar en 9,72 naixements per cada 1.000 persones, la taxa de mortalitat en 9,99 defuncions per cada 1.000 persones, per la qual cosa el creixement natural va ser negatiu. La taxa neta de migració es va estimar en 0,99 immigrants per cada 1.000 habitants, per la qual cosa la taxa de creixement poblacional es va estimar en 0,072%. L'esperança de vida es va estimar en 80,05 anys. A partir del "miracle econòmic" dels seixanta la població espanyola es va urbanitzar. El 2009, es va estimar que el 77% de la població espanyola era urbana, amb una taxa d'urbanització de canvi anual del 0,9%.

Espanya presenta una de les taxes més grans d'immigració del món (de l'1,5% anual el 2005, només superat en la Unió Europea per Xipre), i és, després dels Estats Units, el segon Estat del món que rep més immigrants en termes absoluts. El 2006, el 9,27% de la població espanyola era de nacionalitat estrangera. El 2005 l'Estat va rebre el 38,6% de la immigració extracomunitària cap a la Unió Europea, sobretot ciutadans d'origen llatinoamericà, d'altres estats d'Europa i del Magrib.

D'acord amb l'Institut Nacional d'Estadística el 2005 hi havia 3,7 milions d'estrangers a Espanya, encara que les estimacions d'organismes independents han suggerit una xifra de 4,8 milions. Segons les dades dels permisos de residència del 2005, al voltant de 500.000 immigrants eren marroquins i 500.000 eren equatorians. Altres grups d'immigrants inclouen britànics, francesos, argentins, alemanys i bolivians. El flux d'immigrants ha incrementat la taxa de creixement poblacional, malgrat la baixa taxa de natalitat que es troba a la meitat del nivell de reemplaçament. No obstant això, l'arribada contínua d'immigrants, especialment dels que arriben per mar de l'Àfrica, ha causat una certa tensió social. Espanya actualment té la segona taxa d'immigració més alta de la Unió Europea després de Xipre, i és el segon país que més immigrants rep del món (en termes absoluts) després dels Estats Units. Del nombre total d'immigrants que van arribar a la Unió Europea el 2006, el 44,7% va escollir Espanya com a destinació final.
El castellà és la llengua oficial de l'Estat. La constitució reconeix la riquesa lingüística d'Espanya com a patrimoni cultural objecte d'especial respecte i protecció, i declara que la "resta de les llengües espanyoles" són oficials a les comunitats autònomes respectives segons llurs estatuts d'autonomia, tot i que només és dret i obligació el coneixement del castellà.

Espanya va ratificar el 9 d'abril de 2001 la Carta Europea de les Llengües Regionals o Minoritàries, del Consell d'Europa.

El castellà és una llengua romànica amb influència basca en el seu origen i àrab en el seu vocabulari, que va néixer al nord d'Espanya a la regió de Castella. Es va convertir en la llengua de les corts dels Regnes de Castella i Lleó el segle xix, i posteriorment en la llengua del Regne d'Espanya. Hi ha diferències notables en les variants del castellà d'Espanya, que es poden agrupar en un dialecte septentrional—que conserva la fricativa dental sorda en la "c" abans d'"e" i "i", i en la "z"—i el dialecte meridional o andalús—que es caracteritza pel "seseo" o "ceceo", és a dir, la pèrdua de la fricativa dental sorda en el primer fenomen, o la pèrdua de la fricativa alveolar sorda, en el segon, entre altres diferències. El castellà és parlat gairebé per la totalitat de la població espanyola, i és la llengua materna d'un 89% de la població.

Les llengües cooficials a les comunitats autònomes d'acord amb llurs Estatuts d'Autonomia són el català (a Catalunya, les Illes Balears i el País Valencià, a aquesta última amb la denominació oficial de valencià); el basc o èuscar (al País Basc i a les zones bascòfones de Navarra); i el gallec (a Galícia). Per altra banda, en l'Estatut d'Autonomia de Catalunya del 2006, l'occità, en la seva variant coneguda com a aranès, s'ha declarat oficial no només a la Vall d'Aran, on és pròpia, ans també a tot Catalunya. L'asturià, tot i no ser oficial, té un règim de protecció a Astúries, sota la Llei d'ús i promoció del bable/asturià de 1998. Finalment, la futura Llei de Llengües que prepara el govern aragonès manté l'oficialitat del castellà, junt amb el respecte al dret d'emprar l'aragonès i el català davant els ajuntaments "als respectius territoris on són predominants". Altres llengües romances d'Espanya són l'asturià o bable, que tot i u no ser oficial és protegida per l'Estatut d'Autonomia del Principat d'Astúries i les varietats dialectals del qual es coneixen com a càntabre o muntanyès a Cantàbria i extremeny a Extremadura.

El català és parlat aproximadament per un 17% de la població d'Espanya, i és la llengua materna d'un 9%. El català és una llengua romànica propera a l'occità o provençal. Té una rica història literària que va florir durant l'edat mitjana, tot i que va entrar en declivi a partir del segle xvi. La literatura catalana va reviure a partir de la Renaixença, però va ser prohibida durant el règim franquista. A partir de 1975, i en especial amb la declaració de cooficialitat amb el castellà a les tres comunitats on es parla, la literatura en català va rebre un impuls major. Hi ha diferències dialectals importants, en especial en la variant valenciana, i des dels vuitanta, hi ha hagut disputes polítiques sobre l'estatus del valencià com a llengua separada del català, tot i que els lingüistes la consideren una variant del català i la discussió existeix únicament en el camp polític.

El gallec és parlat per un 7% de la població, i és la llengua materna del 5%. El gallec és una altra llengua romànica, pròpia de Galícia, emparentada amb el portuguès de la qual formava un sistema lingüístic durant l'edat mitjana. Va ser llengua literària de les corts fins al segle xiv. Des de llavors, i fins al final del segle xix no va tenir cap ús oficial, tot i que es parlava als carrers i a les llars gallegues. A partir del segle xix, la llengua va experimentar un renaixement literari que ha perdurat fins a l'actualitat.

L'èuscar o basc és parlat per un 2% de la població, i és la llengua materna de l'1%. L'èuscar és una llengua aïllada, és a dir, sense cap relació amb cap família lingüística del món, i l'única llengua preindoeuropea que va sobreviure a l'Europa occidental, i per tant, de les més antigues de la regió. També és l'única llengua preromànica de la península Ibèrica que s'ha conservat.
L'article 16 de la constitució espanyola de 1978 estableix que cap religió té caràcter estatal. A Espanya es garanteix la llibertat de culte de les persones i assegura relacions de cooperacions entre els poders públics i totes les confessions religioses. També estableix que ningú pot ser obligat a declarar sobre les seues creences religioses. Més endavant, la Llei orgànica de Llibertat Religiosa de 1980 establí que l'estat poguera cooperar amb confessions religioses declaraddes d'arraigmanet notori. Hi ha un Registre d'Entitats Religioses del Ministeri de Justícia on es registren grups i associacions religiosos.

La religió tradicional històrica ha estat el catolicisme romà, que es va declarar oficial el 589. A partir del liberalisme del segle xix, hi va haver diversos conflictes entre l'Església i l'Estat, comuns també a l'Amèrica Llatina, en especial en relació a la propietat de terres i el control de l'educació. La constitució de la Segona República Espanyola va ser la primera que no va fer del catolicisme la religió oficial. Així i tot, després de la Guerra Civil espanyola, la seva oficialitat va ser restaurada fins a la fi de la dictadura i la promulgació de la constitució vigent. L'Església, tanmateix, encara rep suport econòmic de l'Estat.

Segons el Centre d'Investigacions Sociològiques, en un estudi realitzat el 2009, el 76% dels espanyols es consideren catòlics, mentre que els ateus i els agnòstics són el 20,3% de la població; les altres religions minoritàries només agrupen el 2,1% de la població. No obstant això, el nombre de catòlics practicants és molt menor; segons el mateix estudi el 58,2% dels que s'identifiquen com a creients d'alguna religió no van a missa o cap altra reunió religiosa gairebé mai o mai; el 17% diu que hi van diverses vegades a l'any, i el 13,3% diu anar cada diumenge i els dies festius.

Entre les religions minoritàries hi ha les denominacions protestants, els Testimonis de Jehovà, així com els Adventistes del Setè Dia i l'Església de Jesucrist dels Sants dels Últims Dies (mormons). Hi ha un nombre important de musulmans, el qual ha crescut gràcies a la immigració S'estima que hi ha uns 15.000 jueus a Espanya.

A Espanya existeix el concepte de religió de notori arrelament, un estatus concedit pel Ministeri de Justícia mitjançant la Direcció General d'Afers Religiosos segons l'informe corresponent de la Comissió Assessora de Llibertat Religiosa. Segons la legislació, l'Estat, prenent a compte les creences religioses existents en la societat espanyola estableix, segons el cas, acords o convenis de cooperació amb les esglésies, confessions i comunitats religioses inscrites en el Registre que, a causa del seu àmbit i el nombre de creients, hagin assolit "notori arrelament" al país. A més del catolicisme (en ordre cronològic) el protestantisme, el judaisme, l'islam, el mormonisme, els Testimonis de Jehovà, el budisme i el cristianisme ortodox han assolit "notori arrelament".

Educació
Article principal: Sistema educatiu d'Espanya
Biblioteca antiga de la Universitat de Salamanca
Espanya va viure una edat daurada en l'educació durant l'edat mitjana, ja que els moros, cristians i jueus van establir centres d'educació superior a Còrdova, Granada i Toledo. De fet, la Universitat de Salamanca, fundada el 1218, una de les més antigues del continent, va ser el model de les posteriors universitats de l'Imperi Espanyol a Amèrica, estenent així la influència de l'educació espanyola internacionalment. La Universitat d'Alcalá, fundada el 1499 pel Cardenal Cisneros, va ser un dels centres de l'humanisme europeu. El 1867, Espanya es va convertir en un dels primers estats del món a aprovar l'educació obligatòria, tot i que la llei mai no s'aplicaria; l'educació va continuar sent el privilegi d'una elit petita i en què el catolicisme, en la seva forma més conservadora, va influenciar els mètodes d'ensenyament i el seu contingut. Després de la mort de Franco, i l'elecció d'un govern socialista, es van fer canvis importants en l'educació que van tenir com a resultat l'expansió massiva de les institucions educatives en tots els nivells. L'analfabetisme es va reduir de manera substancial, i el 2009 només era del 2,1%.

Una de les transformacions més importants va ser la delegació d'algunes facultats educatives a les comunitats autònomes a partir de l'aprovació de la constitució espanyola de 1978. Progressivament, l'administració de l'Estat ha transferit funcions, serveis i recursos a les diferents comunitats autònomes, començant l'1 de gener de 1981, quan Catalunya i el País Basc van rebre els mitjans i els recursos per a exercir llurs competències d'educació. En l'actualitat, totes les comunitats han assumit les funcions, serveis i recursos en matèria universitària i no universitària. L'Estat es reserva l'exercici exclusiu de les competències que garanteixen l'homogeneïtat i la unitat substancial del sistema educatiu, i les condicions d'igualtat bàsica de tots els espanyols en exercir els drets educatius establerts per la constitució. Per altra banda, les comunitats autònomes són les encarregades de desenvolupar les normes estatals i de regular els elements o aspectes no bàsics del sistema educatiu; també els corresponen les competències judico-administratives de la gestió del sistema internament.

Campus Nord de la Universitat Politècnica de Catalunya
La Llei Orgànica d'Educació (LOE), va ser aprovada el 2006, i regula l'estructura i l'organització del sistema educatiu espanyol en els nivells no universitaris. La llei estableix que l'ensenyament bàsic comprèn deu anys d'escolaritat—dels 6 als 16 anys—organitzada en educació primària i educació secundària, ambdues de caràcter obligatori. La llei, a més a més, organitza l'educació secundària postobligatòria, així com l'ensenyament artístic, esportiu, de llengües, l'educació dels adults i l'educació a distància.
Espanya és un país culturalment divers. Té una cultura influenciada per moltes nacions i pobles a través de la història. Una de les diferències notables de la cultura espanyola de la resta dels estats europeus, és la influència àraba durant set segles a diverses regions de la península. Palesa fins i tot en les llengües espanyoles, en especial el castellà, que va adoptar moltes paraules d'origen àrab.

Les llengües catalana i gallega van desenvolupar tradicions literàries molt importants durant l'edat mitjana, mentre que l'Edat d'Or de la literatura i art castellans va comprendre el període entre 1550 i 1650, i va incloure figures importants com ara Miguel de Cervantes i altres escriptors inspirats en el catolicisme místic. En la pintura, el Segle d'Or va tenir com a figures importants a El Greco i Diego Velázquez. Després d'un llarg període d'estancament, Espanya tornà a experimentar un període important d'expressió cultural els segles XIX i XX, amb moviments com ara la Generació de 1898, i figures molt conegudes com ara Pablo Picasso, Miguel de Unamuno, Isaac Albeniz, Enric Granados, Federico García Lorca, Vicente Aleixandre, Salvador Dalí i Luis Buñuel. Al segle xx va néixer a Catalunya el modernisme, un estil arquitectònic similar a l'art nouveau; les obres més notables d'aquest moviment són d'Antoni Gaudí.

A certes regions d'Espanya es conserva la tradicio de la tauromàquia, importants en moltes festes populars. Les places de toros amb major afluència són la de Las Ventas a Madrid, la Monumental de Pamplona, La Maestranza a Sevilla i la Plaça de Toros de València.

Arquitectura
L'Alhambra de Granada
La Sagrada Família, d'Antoni Gaudí a Barcelona
Espanya mostra una gran diversitat en la seva arquitectura. Tot i que les obres més antigues daten del Megalític, les obres antigues més imponents són de l'època romana, entre les quals, l'aqüeducte de Segòvia i les ruïnes romanes de Mèrida. De l'època musulmana hom pot trobar la Mesquita de Còrdova i l'Alhambra de Granada; mentre que al nord hi ha importants construccions medievals d'estil romànic i gòtic, contemporanis a l'època musulmana del sud, com ara la Catedral de Burgos, la catedral de Toledo, la Catedral de Barcelona i la Catedral de Lleó. Amb el Renaixement va sorgir a Espanya una forma sui generis, el plateresc; un dels monuments que n'és més representatiu és la Universitat de Salamanca.

El barroc a Espanya va ser molt important, coincidint amb les èpoques més glorioses i prolífiques de l'art espanyol, i aquest corrent s'estendria a les colònies espanyoles a Amèrica, en especial a la Nova Espanya i el Perú. Del barroc sorgeixen dues visions diferents, per una banda l'auster estil herrerià (de Juan de Herrera), amb exemples com ara el Monestir de l'Escorial (a Madrid), i per altra banda, el sobrecarregat i desbordat estil xorigueresc (de la família Churriguera). A Galícia, del barroc, en sorgeix un estil únic, el barroc Compostel·là.

Els postulats del neoclassicisme van tenir menys èxit a Espanya que l'expressiu barroc. El neoclassicisme es va estendre a partir de la Reial Acadèmia de Belles Arts de San Fernando. La seva figura principal va ser Juan de Villanueva, que va adaptar les idees d'Edmund Burke. Va construir el Museu del Prado (planejat com a Gabinet de Ciències), l'observatori astronòmic d'El Retiro, el Jardí Botànic.

D'èpoques més recents, el modernisme va tenir un paper molt important internacionalment, centrat a Barcelona, i que revolucionaria els esquemes tradicionals. L'exponent més conegut internacionalment és Antoni Gaudí, i la seva obra més coneguda és la Sagrada Família. Fins a l'actualitat, Barcelona és un centre internacional d'arquitectura innovadora. Després de la mort de Franco, la democràcia va portar un optimisme arquitectònic al país. El regionalisme crític es va convertir en l'escola dominant per a l'arquitectura seriosa. El flux de diners de la Unió Europea, el turisme, i una economia creixent, van ser un camp fèrtil per a l'arquitectura espanyola, amb una nova generació d'arquitectes com ara Enric Miralles, Carme Pinós i Santiago Calatrava. En reconeixement pel suport a l'arquitectura realitzat per la ciutat de Barcelona, el Royal Institut of Architects li va atorgar el Royal Gold Medal el 1999, la primera vegada en la història que el guardó s'entrega a una ciutat.

Literatura
Miguel de Cervantes, pregonat escriptor espanyol.
Vegeu també: Literatura espanyola, Literatura catalana, Literatura gallega i Literatura basca.
La literatura d'Espanya inclou no només la literatura en castellà sinó tota la literatura de les llengües espanyoles, incloent-hi la catalana, la gallega i la basca, així com la literatura hispanollatina clàssica, la judeoespanyola i l'aràbigoespanyola. Abasta des de les primeres expressions poètiques conservades de la llengua vernacla, la kharja, fins a la literatura del segle xxi. La literatura d'Espanya és una branca de la literatura romànica, i de la branca castellana es desprèn la literatura hispanoamericana.

De la literatura en castellà, tradicionalment s'ha considerat que el seu començament va ser l'escriptura del Cantar del Mio Cid, del segle xii. Tanmateix, les Glosas Emilianenses són el primer testimoniatge d'un escrit en llengua romanç de la península Ibèrica. El barroc i el segle d'Or de la literatura en castellà inclouen figures com ara Miguel de Cervantes, Mateo Alemán, Alonso de Ercilla, Francisco de Quevedo, Luis de Góngora, Baltasar Gracián, Lope de Vega, Tirso de Molina i Pedro Calderón de la Barca. Posteriorment, durant el regnat de Carles III, etapa del despotisme il·lustrat, la influència francesa es va notar en la literatura espanyola del segle xviii. Entre els autors més representatius d'aquest període hi són Gaspar Melchor de Jovellanos, Leandro Fernández de Moratín, Ramón de la Cruz, José Cadalso i Benito Jerónimo Feijoo.

Del segle xix, s'inclouen en el romanticisme espanyol els poetes José de Espronceda, Carolina Coronado, Juan Arolas, Nicomedes Pastor Días, Gertrudis Gómez de Avellanada i Pablo Piferrer. Del realisme espanyol van destacar Juan Valera, José María de Pereda, Pedro Antonio de Alarcón i Benito Pérez Galdós entre altres. Del modernisme espanyol van destacar Manuel Machado Ruiz Salvador Rueda, i Manuel Reina Montilla. Posterior a aquests moviments, destaquen la Generació del 98, la Generació del 27, i el noucentisme, aquest últim derivat de la Renaixença de la literatura catalana.

La literatura catalana és aquella desenvolupada en català i les seves variants, i es pot dividir en tres grans períodes: l'esplendor medieval, la Decadència i la literatura contemporània. Dels escriptors medievals en català destaquen Ramon Llull i Ausiàs March. Aquesta època d'esplendor culmina amb l'obra de Tirant lo Blanch de Joanot Martorell, publicada el 1490. Posteriorment, la literatura catalana, va entrar en una llarga època de decadència. La Renaixença del segle xix va ser el gran moviment restaurador de la llengua, de la literatura i de la cultura catalanes i que obre el període contemporani de la literatura catalana. Aquest període està comprès entre l'aparició del periòdic El vapor de La Pàtria de Bonaventura Carles Aribau i de la presentació als jocs florals de 1877 de "L'Atlàntida" de Jacint Verdaguer. Destaquen figures com Manuel Milà i Fontanals, Joaquim Rubió i Ors, Àngel Guimerà i Jorge, Antoni de Bofarull, i Martí Genís i Aguilar, entre altres.

Manuscrit renaixentista èuscar de Juan Pérez de Lazarraga trobat el 2004
Per altra banda les primeres manifestacions literàries del gallec, o més aviat del galaicoportuguès, daten de l'Edat mitjana. D'aquesta època és rellevant la seva tradició poètica. Posteriorment, la literatura en gallec entrà en un llarg període de sequera, anomenat en gallec os séculos escuros, "els segles foscs". Amb el Rexurdimento ("Resorgiment") a principis del segle xix, la literatura en gallec tornà a cultivar-se i sorgeixen així figures fonamentals com ara Rosalía de Castro. Abans de la Guerra Civil, són importants els grups d'intel·lectuals com el Grup Nós i les Irmandades da Fala, a les que s'integren escriptors com ara Vicente Risco i Ramón Cabanillas y Castelao.

Finalment, la literatura en èuscar va ser, fins al segle xvi, una literatura predominantment oral i popular. La primera obra impresa exclusivament en èuscar és l'antologia de Bernat Dechepare, Linguae Vasconum Primitiae, publicada el 1545 i que és fins ara un dels texts més citats com a referència a l'èuscar. Durant el segle xviii la literatura èuscara va viure la seva edat daurada, en què va prosperar la poesia i la prosa religiosa. Al llarg de la seva història, tanmateix, la literatura èuscara va trobar greus obstacles per al seu desenvolupament, fins al segle xix i sobretot el XX, posterior a la Transició democràtica.

Cinema
El cine espanyol ha estat, durant dècades, no només entreteniment de masses, ans també un document històric i artístic. Destaca la figura de Luis Buñuel, director la producció del qual va tenir gran influència a Europa (per mitjà de França) i a Iberoamèrica (per mitjà de Mèxic), així com els èxits de directors com ara Segundo de Chomón, Florián Rey, Juan Antonio Bardem, Luis García Berlanga, Carlos Saura, Jesús Franco, Antonio Isasi-Isasmendi, Pedro Almodóvar i Alejandro Amenábar.

Fora d'Espanya destaquen el director artístic Gil Parrondo, guanyador de dos Òscar de Hollywood, el director de fotografia Néstor Almendros, i els actors Fernando Rey, Fernando Fernán Gómez, Antonio Banderas, Sergi López i Javier Bardem, i les actrius Sara Montiel, Ángela Molina, Victoria Abril, Carmen Maura, Maribel Verdú i Penélope Cruz.
L'esport a Espanya és dominat, principalment, pel futbol (des del segle xx), el bàsquet, el ciclisme, el tennis, el futbol sala, el handbol, i els esports de motor, sent l'atletisme el més practicat. Espanya és una potència mundial en l'àmbit esportiu, sobretot des dels Jocs Olímpics d'Estiu de Barcelona 1992, que va promocionar gran varietat d'esports al país. El país és un gran atractiu turístic a causa de les seves infraestructures esportives, com les instal·lacions per a esports aquàtics, golf i esquí. Tant en esports individuals com d'equip, el país ha donat noms de gran rellevància, també al futbol, l'esport més seguit del país —el ciclisme va rivalitzar amb ell en popularitat fins a finals del segle xx— amb clubs com el Reial Madrid CF o el FC Barcelona, dos dels més importants de la història d'aquest esport i amb més seguidors a tot el món.

Espanya ocupa la posició número tretze a la classificació mundial de les grans nacions de l'esport, un estudi anual realitzat per Havas Sports i Entertainment on s'estableix una jerarquia anual de les diferents nacions d'acord amb els seus resultats en les competicions mundials de 52 esports. El país ha tingut campions del món en esports com esgrima, pàdel, futbol sala, waterpolo, vela, boxa, gimnàstica rítmica, handbol, atletisme, futbol, bàsquet o bàdminton. Així mateix, Espanya és una potència mundial en les arts marcials, especialment karate, taekwondo i judo.
